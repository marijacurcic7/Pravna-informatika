OSNOVNI SUD U PLAVU
K.br.18/2012  
U IME CRNE GORE
OSNOVNI SUD U PLAVU, sudija Elica Pantović, sa zapisničarem Nerminom
Nikočević,  u krivičnom predmetu okrivljenih K. D. i R. M., oba iz B., opština
P., zbog po jednog krivičnog djela napad na službeno lice u vršenju službenih
dužnosti iz čl.376 stav 3 u vezi stava 2 i 1 KZ CG, po optužnom predlogu
Osnovnog dražavnog tužilaštva u Plavu, KT.br.81/2011 od 25.10.2011 godine, po
održanom usmenom, glavnom, javnom, glavnom pretresu u prisustvu: zamjenika ODT
u Plavu, Rugovac Drite, okrivljenog K. D., njegovog branioca Dj. V., advokat
iz P., okrivljenog R. M., njegovog branioca D. B., advokat iz P. i oštećenih
R. Ž. i H. R., donio je i javno objavio dana 26.06.2012 godine,  
P R E S U D U
Okrivljeni:  
1. K. D., od oca B. i majke N. rođ. N., rođen ... godine u B., sa
prebivalištem u selu  B., opština P., JMBG ..., državljanin Crne Gore, pismen,
student, neoženjen, srednjeg imovnog stanja, nezaposlen, osuđivan i to
presudom Osnovnog suda u Plavu, K.br.36/11 od 21.09.11. godine, zbog krivičnog
djela iz čl.248 st.1 u vezi čl.23 KZ CG,  osuđen na novčanu kaznu u iznosu od
800,00 eura,  
2. R. M., od oca R. i majke A. rođ. N., rođen ... godine u B., stalno
nastanjen u selu B., opština P., JMBG ..., državljanin Crne Gore, pismen,
student, neoženjen, srednjeg imovnog stanja, nezaposlen, osuđivan i to
presudom Osnovnog suda u Plavu, K.br.36/11 od 21.09.11. godine, zbog krivičnog
djela iz čl.248 st.1 u vezi čl.23 KZ CG, osuđen na novčanu kaznu u iznosu od
800,00 eura,  
K r i v i    s u
što su :  
1. okrivljeni K. D., dana 22 oktobra 2011 godine oko 00,30 časova, na ulici u
blizini L. mosta u selu B., opština P., napao službeno lice, policajca, R. Ž.
u toku vršenja poslova javne bezbjednosti-čuvanje javnog reda i mira i
kontrole bezbjednosti saobraćaja, na način što je,  nakon što je vozač R. M.1.
po nalogu policajca H. R. zaustavio vozilo, on je otvorio vrata suvozača i sa
obje noge udario u predjelu stomaka oštećenog koji je stajao sa kolegom R.
M.2. pored službenog vozila, usled kojeg udarca je oštećeni pao na asfalt, a
on je odmah izašao iz vozila i nogama više puta udario oštećenog u predjelu
glave i tijela, nanijevši mu tako lake tjelesne povrede u vidu: razderotine
iznad lijeve slepoočnice, nagnječni i krvni podliv u predjelu desne
podlaktice, nagnječnu  povredu grudnog koša, krvni podliv desnog kuka, otok i
modrice iznad desnog skočnog zgloba,  
-čime je izvršio krivično djelo napad na službeno lice u vršenju službene dužnosti iz čl.376 stav 3 u vezi stava 2 i 1 Krivičnog zakonika  
2. okrivljeni R. M., istoga dana i u istom mjestu  kao pod tačkom 1 izreke
presude predloga, prijetnjom da će napasti službena lica - oštećene R. Ž. i H.
R. u toku vršenja poslova javne bezbjednosti-čuvanje javnog reda i mira i
kontrole bezbjednosti saobraćaja, na način što je po izlasku iz vozila
pokušavao fizički da nasrne na oštećenog u više navrata u čemu su ga
sprečavali R. M.1. i policajac R. M.2. koji ga je uhvatio sa obje ruke oko
struka ne dozvoljavajući mu da priđe oštećenom, nakon čega je on više puta
uputio riječi prijetnje "jebem vam mater, sad ću vam jebat majku, donijeću
pištolj i ubiću vas, ja sam opasan momak, ovo će vam biti zadnje", nakon čega
se u jednom momentu istrgao iz ruku policajca R. i otrčao u pravcu kuće R. M.,  
- čime je izvršio krivično djelo napad na službeno lice u vršenju službene
dužnosti iz čl.376 stav3 u vezi stava 2 i 1 Krivičnog zakonika  
Pa ih sud za izvršena krivična djela na osnovu navedenog zakonskog propisa te
primjenom čl.4, 32, 36, 42, 45, 46 i 51 KZ CG i čl. 374 ZKP-a,  
O S U Đ U J E
Na kaznu zatvora u trajanju od po 4 (četiri) mjeseca, u koju se ima  uračunati
okrivljenom K. D. vrijeme provedeno u pritvoru od 22.10.2011 god. do
10.11.2011 godine, a okrivljenom R. M.   vrijeme provedeno u pritvoru od
22.10.2011 god. do 15.11.2011 godine.  
Okrivljeni se obavezuju da naknade troškove krivičnog postupka  i to
okrivljeni K. D. iznos od 107,25 (stosedameuraidvadesetpetcenti) eura, a
okrivljeni R. M. iznos od 35,75 (tridesetpeteuraisedamdesetpetcenti) eura,
kao i da na ime paušala plate iznose od po 50,00 eura, sve u roku od 15 dana
po pravosnažnosti presude,          pod prijetnjom prinudnog izvršenja.  
Imovinsko pravni zahtjev za naknadu štete nije bilo.  
O b r a z l o ž e nj e
Osnovno državno tužilaštvo u Plavu, optužnim predlogom KT.br. 81/2011 od
25.10.2011 godine, okrivilo je: K. D. i R. M., oba iz sela B., opština P., za
izvršenje po jednog  krivičnog djela napad na službeno lice u vršenju službene
dužnosti  iz čl. 376 stav 3 u vezi stava 2 i 1 KZ CG.  
U ranije vodjenom krivičnom postupku protiv okrivljenih K. D. i R. M.,
K.br.78/2011, sud je okrivljene K. D. i R. M.  oglasio krivim zbog izvršenog
po jednog krivičnog djela napad na službeno lice u vršenju službene dužnosti
iz čl. 376 st.3 u vezi st.2 i st.1 KZ i osudio na kaznu zatvora u trajanju od
po 6 (šest) mjeseci u koju im se ima uračunati vrijeme provedeno u pritvoru i
to : K. D. za period od 22.10.2011 godine do 10.11.2011 godine, a okrivljenom
R. M. za period od 22.10.2011 godine do 15.11.2011 godine. Istom presudom
okrivljeni su obavezani  na plaćanje paušala u iznosu od po 50,00 eura i
troškova krivičnog  postupka i to: K. D. u iznosu od 107,25 eura, a okrivljeni
R. M. u iznosu od 35,75 eura i oštećeni R. Ž. i H. R. su radi ostvarivanja
imovinsko pravnog zahtjeva upućeni na parnični postupak.  
Postupajući po žalbi  branilaca okrivljenih, Viši sud u Bijelom Polju je
svojim rješenjem Kž.br.207/12 od 13.03.2012 godine povodom tih žalbi a po
službenoj dužnosti ukinuo presudu Osnovnog suda u Plavu K.br.78/2011 od
15.11.2011 godine i predmet vratio prvostepenom sudu na ponovno sudjenje.  
U ponovnom postupku, u završnoj riječi zamjenik Osnovnog državnog tužioca u
Plavu, Drita Rugovac, je navela u svemu kao u završnoj riječu u ranije vođenom
postupku, ističući da je izvedenim dokazima na glavnom pretresu, dokazano da
su okrivljeni izvršili krivično djelo koje im se javnom optužbom stavlja na
teret, a na način opisan u predmetnom optužnom predlogu KT.br.81/2011od
25.10.2011 godine, pod stavom 1 i 2 dispozitiva istog. Predložila je da sud
okrivljene oglasi krivim i imajući u vidu sve relevantne okolnosti prilikom
odmjeravanja kazne iste osudi na kaznu zatvora u trajanju od po 6 (šest)
mjeseci.  
Oštećeni R. Ž. i H. R., su se u završnoj riječi pridružili krivičnom gonjenju
prema okrivljenima, a nijesu postavili imovinsko pravni zahtjev za naknadu
štete.  
Izjašnjavajući se o optužnom predlogu ODT u Plavu, okrivljeni K. D. u svojim
odbranama sa glavnog pretresa u ranije vođenom postupku i na glavnom pretresu
u ponovljenom postupku u potpunosti priznaje izvršenje krivičnog djela koje mu
se stavlja na teret. U svojim odbranama iz prethodnog postupka, glavnog
pretresa u ranije vođenom postupku i sa glavnog pretresa u ponovljenom
postupku navodi da je dana 21.10.2011. godine, oko 19,30 časova pošao sa
svojim drugovima R. M. i R. M.1. u kafić "P" u blizini L. mosta, u P., gdje su
se zadržali sve do 22,00 časa,  zatim  pošli u kafić "P.1." u P. Inače, svo
vrijeme dok su boravili u kafiću "P" su pili alkoholna pića i to pivo i
rakiju, a u kafiću "P.1."  nastavili su da piju samo pivo i u tom kafiću su
ostali do 01,00 časova. Sjeća se da su po izlasku iz navedenog kafića, na
ulici R., u blizini ovog kafića, primijetili patrolu policije tj. dva
policajca, da  je došlo do neke raspravke izmedju  njih i ovih policajaca, ali
ne sjeća se oko čega. Pošli  su do vozila R. M.1. koje je bilo parkirano u
blizini kafića "P.1.", pa kada je sa M.1. i M. ušao u vozilo, sjeo je na
mjestu suvozača i ne sjeća se šta se dalje dešavalo i gdje su bili. Sljedeće
čega se sjeća je kada su ih trojica policajaca zaustavila ispred L. mosta i
sva trojica prišla njihovom vozilu. Sjeća se da je neko od policajaca otvorio
vrata suvozača na kojem sjedištu se on nalazio i sjeća se da je nekoga od
policajaca udario jedanput, ne sjeća se zbog čega, jer je bio u pijanom
stanju, ali  navodi da sigurno je postojao neki razlog zbog čega je on udario
jednog policajca. Sjeća se i to da je izašao iz vozila i zadobio dva udarca u
predjelu glave od policijske palice, da je bio krvav po glavi, kada je
trčećim korakom pobjegao  prema kući R. M.3.. Nezna šta se dešavalo sa
njegovim drugovima, M. i M.1., u momentu svadje sa policijom niti nakon ove
svadje, ali zna da je M. dotrčao za njim kod ove kuće, jer je vidio da je
krvav. Šta se dalje dešavalo nezna, ali je u jednom momentu primijetio svog
ujaka, N. N. u blizini ove kuće gdje se sakrio. Misli da je sa ujakom odmah
pošao do Doma zdravlja u P., a od nekud se u Domu zdravlja pojavio i njegov
otac. Kada su pošli u Dom zdravlja, primijetio je dosta policije u Domu
zdravlja, misli da su doveli njihovog povrijedjenog kolegu ili su njega
tražili, jer im ja prethodno pobjegao i sakrio se kod kuće R. M.3. kako je
ranije naveo. U Domu zdravlja ukazana mu je  ljekarska pomoć, obradjene su mu
rane na glavi i uključena jedna flaša fiziološkog rastvora. Nakon ukazivanja
ljekarske pomoći osjećao se bolje. Napomenuo je i to da on sigurno bez ikakvog
razloga nije udario ovog policajca-oštećenog, vjerovatno ga je opsovao ili
povukao iz vozila, ali se ne sjeća koji od trojice policajaca je to bio.
Takodje, se sjeća da  je krenuo put jednog od policajaca nakon zaustavljanja
vozila i da ga je jedanput udario, da je on vjerovatno od toga udarca i pao na
ulicu, jer  je siguran da sam nije pao. Nezna kako se zove policajac kojeg je
udario, ali zna da je stariji čovjek. U svojoj iodbrani sa glavnog pretresa u
ponovljenom postupku navodi da je on kritične prilike imao neku raspravu sa
oštećenima R. Ž. i H. R.  i to ispred lokala „P.1.“ u P. i to iste večeri,
odprilike od oko 15 minuta, prije no što se desio kritični događaj,  ali da
tačno nije  siguran. Da vozilom kojim je upravljao R. M.1., zaustavio je
oštećeni H. R., a oštećeni R. Ž. je prišao njihovom vozilu, otvorio vrata
suvozača gdje se on nalazio, a nezna odakle i kako se stvorio policajac R.
M.2.. Kada je bila njegova rasprava sa oštećenim R. Ž.  ispred lokala „P.1.“ u
P. svjedok R. M.2., nije bio,  bili su samo oštećeni R. Ž. i H. R..  Naveo je
kako u prethodnom postupku, na glavnom pretresu u ranije vođenom postupku
tako i na glavnom pretresu u ponovljenom postupku  da mu je žao što je udario
policajca, ističući da je bio u pijanom stanju, da vjerovatno je postojao neki
razlog zbog čega ga je udario, s tim što se izvinjavao oštećenom, ponovo
navodeći da se ne može sjetiti koji je bio razlog za takvo  njegovo ponašanje
prema oštećenom R.Ž.. U završnoj riječi je još jednom izjavio da priznaje
izvršenje krivičnog djela koje mu je javnom optužbom stavljeno na teret i
izrazio žaljenje i kajanje i u potpunosti prihvatio završnu riječ svog
branioca.  
Branilac okrivljenog K. D., Dj. V., je u završnoj riječi  predložio da se
njegov branjenik oslobodi od optužbe, a to zbog toga što je izazvan od strane
oštećenog, te da nije odgovoran za učinjenu radnju. Da ukoliko sud ipak nađe
da je odgovoran za učinjenu radnju, predložio je sudu da se propisana kazna za
djelo iz optužbe ublaži i izreče blaža vrsta kazne. Naveo da je njegov
branjenik mlad čovjek, student, da je priznao izvršenje krivičnog djela koje
mu je javnom optužbom stavljeno na teret, da izvršenjem djela nije nastupila
teža posledica, da je izrazio kajanje za učinjeno djelo i izvinuo se
oštećenom, te da će se i sa blažom vrstom kazne  postići svrha kažnjavanja.  
Izjašnjavajući se o optužnom predlogu ODT u Plavu, okrivljeni R. M. u svojoj
odbrani sa glavnog pretresa u ranije vođenom postupku, izvršenje krivičnog
djela koje mu je javnom optužbom stavljeno na teret u potpunosti je priznao,
da bi u svojoj odbrani sa glavnog pretresa u ponovljenom postupku negirao
njegovo izvršenje. U svoju odbranu sa glavnog pretresa u ranije vođenom
postupku naveo je da je kritične večeri bio u društvu sa K. D. i R. M.1. u
lokal "P.1." u P. i pili su alkohol-pivo. Kada su krenuli da idu kućama oko
01.00 časova, u blizini kafića, primjetili su policajce R. Ž. i H. R.. U
pijanom stanju on i okrivljeni D. prišli su im, ne zna zbog čega i nastalo je
neko prepiranje, nije mu jasno šta i kako, pa su se on i D. povratili prema
autu R. M.1. i sjeo na mjesto iza suvozača, a okrivljeni K. D. na mjesto
suvozača, a auto je vozio R. M.1.. Dolaskom tim autom kod L. mosta, u P.,
zaustavio ih je oštećeni R. H.. Ne sjeća se ko im je prišao ali ih je
zaustavio, pa odjedanput je okrivljeni K. D. izletio iz auta, počelo je
guranje sa R. Ž., a kasnije i sa H. R., pa je kasnije nastala tuča. Ne sjeća
se ko je koga udarao. Vidio je da je R. Ž. pao, njega je držao R. M.2., a htio
je da razdvoji okrivljenog K. D. i H. R. i R. Ž., pa je vidio krv kod svog
druga, u afektu je psovao, misli samo H. R.. Nastala je tuča, a u jednom
momentu je okrivljeni K. D. nestao sa lica mjesta, trčeći pošao kod kuće R.
M.3.. On  se istrgao iz ruku R. M.2., da bi vidio šta je okrivljenom D. i
odmah su pošli u bolnicu i to sa D. ujakom N. N.. Naveo je da se kaje zbog
učinjenog, izrazio je  žaljenje što se to desilo i izvinjavao se oštećenom.
Naveo je da se sjeća da je oštećenom R. uputio riječi da će uzeti pištolj i da
će istim pucati u njega, ne sjeća se riječi psovke, dodajući da je moguće da
je psovao. U završnoj rijeći je u potpunosti prihvatio završnu riječ svog
branioca i još jednom istakao da se kaje i da mu je žao. U svojoj odbrani sa
glavnog pretresa u ponovljenom postupku ponovio je da je kritične prilike bio
u društvu sa okrivljenim K. D. i R. M.1., koji je upravljao vozilom kojim su
kritične prilike  krenuli svojim kućama, te da su prije toga bili u kafić
„P.1.“ u P., pa kada su izašli, ispred neke prodavnice sreli su oštećene R. Ž.
i H. R., pa je tada došlo do nekog nesporazuma, prepucavanja riječima između
okrivljenog K. D. i  nekog od oštećenih, ali se tu ništa strašno nije desilo,
pa su oni produžili u auto i pošli svojim kućama, da je on sjedio na zadnjem
sjedištu, iza šofera. Na L. mostu zaustavio ih je oštećeni H. R., pa u tom
momentu kada su oni stali sa autom, okrivljeni K. D. je izašao iz auta, misli
da je oštećeni R. Ž. otvorio vrata suvozača, gdje je sjedio okrivljeni D., pa
je došlo do nekog prepucavanja, nakon čega je izašao  i R. M.1., a i on je
izašao je iz vozila, pa je njega uhvatio R. M.2.- policajac koji je bio sa
oštećenima, a on je samo htio da razdvoji okrivljenog K. D. od oštećenih R. Ž.
i H. R., pa kada je vidio  da je D. krvav, tada je reagovao, ali se nemože
tačno sjetiti riječi koje je kritične prilike izgovorio, ali da su to riječi
navedeni u optužnom predlogu, tada je njega pustio R. M.2.. Naveo je da je on
htio da napadne oštećene mogao je da to uradi, ali je on tada potrčao za
okrivljenim K. D., koji je pobjegao sa lice mjesta. U svojoj odbrani sa
glavnog pretresa u ponovljenom postupku,  na pitanje svog branioca odgovorio
je da je kritične prilike uputio oštećenima navedene rijeći prijetnje u
optužnom predlogu  u afektu, a to u momentu kada je vidio da je krivljeni D.
krvav, te da je iste rekao u ljutnji, odgovorio i da je   kritične prilike
vozilo kojim je upravljao R. M.1., zaustavio oštećeni H. R., a da je vratima
suvozača prišao oštećeni R. Ž., ali se iskreno ne sjeća ko je otvorio vrata
suvozača. Kako je već navedeno na glavnom pretresu u ponovljenom postupku
naveo je da ne priznaje izvršenje krivičnog djela koje mu je stavljeno na
teret, niti krivicu za isto, pa na upozorenje suda razlog njegovog poricanja
izvršenja krivičnog djela na glavnom pretresu u ponovljenom postupku  u odnosu
na priznanje izvršenja krivinog djela na glavnom pretresu u ranije vođenom
postupku, izjavio je da  je u ranije vođenom postupku priznao izvršenje
krivinog djela po nagovoru svog branioca, R. M., advokata iz B,, jer mu je
isti kazao da prizna izvršenje krivinog djela. U završnoj riječi još jednom je
ponovio da ne priznaje izvršenje krivičnog djela koje mu se javnom optužbom
stavlja na teret, a to sa razloga što kritične prilike nije imao nikakav
fizički kontakt sa oštećenima, da je to potvrđeno time da kada ga je svjedok
R. M.2., policajac oslobodio on nije napao oštećene već je otišao da pomogne
drugu, okrivljenom D., još jednom se izvinuo oštećenima na izgovorene riječi
navedene u optužbi  i  izjavio da u potpunosti prihvata završnu riječ svog
branioca.  
Branilac okrivljenog R. M., D. B., je u završnoj riječi istakao da izvedenim
dokazima tokom pretresa nije dokazano da je okrivleni R. M. izvršio krivično
djelo koje mu se optužnim predlogom stavlja na teret, a to imajući u vidu
okolnosti konkretnog događaja da je okrivljeni M. bio u vrlo neprijatnoj
situaciji gledajući kako policajci tuku njegovog druga K. D., kao i to da je
D. imao vrlo ozbiljne povrede po glavi koje su krvarile, pa je okrivljeni R.
M. kao mlad, pošten dječak sa tek završenom srednjom školom bio u jakom
strahu, što je normalno i uobičajeno kod svakog čovjeka a pogotovo kod mladog
M., pa je u strahu od nezakonitog postupanja policije izgovorio u ljutnji
riječi  koje mu se optužnim predlogom stavljaju na teret. Pretnja da bi imala
oblik inkriminisanog djela treba da je prije svega ozbiljna a onda i
ostvarljiva, a u konkretnom slučaju riječi u velikom strahu izrečene od strane
okrivljenog M. u prisustvu trojice naoružanih policajaca vatrenim oružjem sa
upotrrijebljenim palicama prema okrivljenom K. D. i policajaca koji su imali
jako razvijenu fizičku konstrukciju, nije bila ta prijetnja  ni ozbiljna ni
ostvarljiva  a da je to tako potvrđuje i činjenica da kad je policajac R. M.2,
izuzetne jake fizičke konstitucije u vrijeme izgovorenih riječi držao M., a
nakon što ga je pustio M. se udaljio prema kući R. M.3. u namjeri da pomogne
svom povrijeđenom drugu, koji je krvario što je uobičajeno i moralno
postupanje okrivljenog M. Intervencija policije može biti započeta kao
zakonita, a od momenta nanošenja povrede okrivljenom D. po glavi je
nezakonita. Sa iznijetih razloga imajući u vidu činjenicu da je ove navode
potvrdio saslušani svjedok policajac R. M.2, da okrivljen R. M. nije nikoga
napadao, a imajući u vidu i činjenicu da je okrivljeni D. K. bio izazvan
nezakonitim postupanjem policije, predložio je sud u da okrivljenog R. M.
oslobodi od odgovornosti za djelo koje mu je javnom optužbom stavljeno na
teret.  
Sud je cijenio priznanje optuženog K. D., pa je našao da je isto jasno,
logično, potpuno i u svemu u skladu sa izvedenim dokazima, te ga je kao takvo
u potpunosti prihvatio. Sud je cijenio odbranu okrivljenog R. M. kojom negira
izvršenje krivičnog djela koje mu je javnom optužbom stavljeno na teret,
odnosno negira da je u vrijeme i na mjestu kako je navedeno u dispozitivu
optužnice ODT u Plavu, napao oštećenog H. R., policajca Ispostave policije u
Plavu, prilikom kontrole vozila kojim je upravljao R.M,1., na način opisan pod
tačkom 2 dispozitiva optužnog predloga, pa ju je kao neosnovanu i
protivurječnu, kako samoj sebi tako i izvedenim dokazima, u cjelosti odbacio.  
Naime, sud je radi provjere priznanja okrivljenog K. D.,  kao i odbranu
okrivljenog R. M., u dijelu u kojem negira izvršenje predmetnog krivičnog
djela stavljeno mu na teret, odnosno radi što pravilnijeg i zakonitijeg
rješavanja ove krivične stvari u dokaznom postupku izveo sledeće dokaze:
saslušao u svojstvu svjedoka oštećene R. Ž. i H. R., saslušao svjedoke R. M.2.
i R. M.1., neposrdno saslušao vještaka dr. K. H., neuropsihijatra, na glavnom
pretresu od  26.06.2012 godine, na saglasan predlog  stranaka pročitao nalaz i
mišljenje vještaka dr.D. E., psihijatra,  dat na glavnom pretresu u ranije
vođenom postupku na zapisnik dana 15.11.2011 godine, pročitao izvještaj
ljekara jedinice za hitnu medicinsku pomoć u P. na ime R. Ž. od 22.10.2011
godine, nalaz i mišljenje vještaka K. dr.H. dat na zapisnik pred zamjenikom
Osnovnog državnog tužioca u Plavu u predmetu KT.br. 81/11 od 24.10.2011
godine, izvršio uvid u fotodokumentaciju Ispostave policije u Plavu  broj
109/11 od 22.10.2011 godine i uvid u zapisnik o prisustvu alkohola u krvi kod
okrivljenih sačinjen od strane Uprave policije -Ispostave policije u Plavu od
dana 22.10.2011 godine  i izvršio uvid  u izvod iz kaznene evidencije za
okrivljene Uprave policije PJ Berane, br. 03/3-245-2570 od 15.05.2012 godine,
pa je svestranom ocjenom izvedenih dokaza i njihovim uporedjivanjem sa
navodima javne optužbe i odbranama okrivljenih, utvrdio da isti u potpunosti
potvrđuju priznanje okrivljenog K. D., dok isti u potpunosti obezvredjuju
odbranu okrivljenog R. M. i da su optuženi počinio po jedno  krivičnog djelo
napad na službeno lice u vršenju službene dužnosti iz čl. 376. st.3. u vezi
st.2 i 1. . KZ CG.  
Ovakvo svoje utvrdjenje i odluku u pogledu krivice i krivično - pravne
odgovornosti okrivljenih K. D. i R. M. za navedena krivična djela, sud je
zasnovao na sledećim razlozima:  
      U toku krivičnog postupka je nesporno utvrdjeno, kako na osnovu priznanja okrivljenog K. D. te odbrane okrivljenog R. M., kojom negira izvršenje krivičnog djela koje mu je javnom optižbom stavljeno na teret,  tako i na osnovu iskaza oštećenih R. Ž. i H. R., te i iskaza svjedoka R. M. i R. M.1., da su navedeni svjedoci- oštećeni kao policajci Ispostave policije u Plavu, dana 22.oktobra 2011 godine, oko 00,30 časova,  na ulici u blizini L. mosta u selu B., opština P., zaustavili radi kontrole vozilo kojim je upravljao  R. M.1.. Na osnovu, iskaza oštećenih R. Ž. i H. R. i svjedoka R. M.2. i R. M.1., je dalje nesporno utvrđeno, da okrivljeni K. D. tom prilikom, nakon što je vozač R. M.1. po nalogu policajca H. R. zaustavio vozilo, otvorio vrata suvozača i sa obje noge udario u predjelu stomaka oštećenog R. Ž., a na osnovu medicinske dokumentacije i nalaza i mišljenja vještaka medicinske struke, dr. K. H.,  nesporno utvrdjeno i to da je oštećeni tom prilikom zadobio laku tjelesnu povredu u vidu razderotine iznad lijeve slepoočnice, nagnječni i krvni podliv u predjelu desne podlaktice, nagnječnu  povredu grudnog koša, krvni podliv desnog kuka, otok i modrice iznad desnog skočnog zgloba.

Medjutim, obzirom da je okrivljeni R. M. negirao izvršenje krivičnog djela
koje mu je javnom optužbom stavljeno na teret odnosno negirao da je prilikom
ove kontrole, ozbiljno i ostvarljivo prijetio da će napasti  službena lica-
oštećene policajce R. Ž. i H. R. i to na način  što je po izlasku iz vozila,
pokušavao fizički da nasrne na oštećenog, u više navrata u čemu su ga
sprečavali svjedoci R. M.1. i policajac R. M.2., koji ga je sa obje ruke
uhvatio oko struka, ne dozvoljavajući mu da priđe oštećenom, to su samim tim u
toku krivičnog postupka bile sporne ove činjenice pa ih je kao takve trebalo
nesumnjivo utvrditi tj. dokazati.  
Da bi provjerio osnovanost  priznanja okrivljenog K. D., odnosno odbrane
okrivljenog R. M. kojom negira izvršenje krivičnog djela a samim tim i utvrdio
pravo stanje stvari, sud je, kao što je već navedeno, saslušao okrivljene i u
toku dokaznog postupka izveo sve potrebne dokaze, pa je njihovom uporednom
analizom i ocjenom nesumnjivo utvrdio da je priznanje okrivljenog K. D. jasno,
logično, potpuno i u svemu u skladu sa izvedenim dokazima u tom pogledu, osim
u dijelu da je vrata suvozača na predmetnom  vozilu otvorio oštećeni Radenović
Žarko, jer su to svojim iskazima negirali ne samo oštećeni R. Ž. i H. R.,
saslušani u svojstvu svjedoka, već i saslušani svjedoci, R. M.1. i R. M.2., te
da je odbrana  okrivljenog R. M. u dijelu kojom negira izvršenje krivičnog
djela koje mu je javnom optužbom stavljeno na teret, neosnovana i da se
predmetni dogadjaj odvijao na način kako su to u svojim iskazima opisali
oštećeni  R. Ž. i H. R. kao i svjedoci R. M.2. i R. M.1., što znači da je
njihovim iskazima, za razliku od ovakve odbrane okrivljenog R. M., sud u
potpunosti povjerovao i iste u cjelosti prihvatio ocijenivši ih jasnim,
logičnim i što je najbitnije medjusobno saglasnim, potvrđeni pismeno izvedenim
dokazima kao i  nalazom i mišljenjem vještaka medicinske struke dr. K. H..  
Tako je oštećeni R. Ž., policajac u Ispostavi policije u Plavu, kojeg je sud
saslušao u svojstvu svjedoka, u svemu potvrdio priznanje okrivljenog K. D.,
kako u pogledu vremena i mjesta tako i u pogledu načina izvršenja predmetnog
krivičnog djela, optužnim predlogom pod tačkom 1 stavljeno mu na teret, dok u
potpunosti negirao odbranu okrivljenog R. M. u dijelu u kojem negira da je
izvršio krivično djelo optužnim predlogom pod tačkom 2  stavljeno mu na teret.
Naime izjašnjavajući se o predmetnom slučaju kao i okolnostima koji su mu
prethodile, navodi da je 17 godina zapošljen u policiji Plav kao policajac i u
noći 21/22.10.2011 godine, u vremenu od 23,00 do 07,00 časova bio je
rasporedjen na poslovima patrolne djelatnosti i uz to kontrole i regulisanja
javnog saobraćaja. Negdje oko 00,15 časova sa kolegom H. R. nalazio se na
ulici, u blizini prodavnice STR "S" u P., kada su do njih došli okrivljeni K.
D. i R. M., koji su prethodno izašli iz obližnjeg kafića  "P.1.". Kada su
prišli, upućivali su im neke riječi ali ih oni nijesu razumjeli s obzirom da
su bili u vidno pijanom stanju. Za njima je došao R. M.1., koji je te noći bio
u njihovom društvu. Pošto su pisali kazneni nalog jednom vozaču, Tošiću, za
nepropisno parkiranje, nijesu puno obraćali pažnju na njih, a kad su im prišli
na oko jedan metar, R. M.1. ih je uhvatio za ruke i odvukao od njih, nakon
čega ih je odveo u pravcu svog vozila. Negdje oko 00,30 časova došao je kod
njih njihov kolega M. R.2. sa službenim vozilom, pa su se sa njim odvezli do
L. Mosta, u P., gdje su parkirali vozilo. Oštećeni R. je vršio kontrolu
saobraćaja, a on i R.2. su stajali sa strane, pored službenog vozila. U jednom
momentu, oštećeni R. je zaustavio neko vozilo, koje je stalo na traci odmah do
njih, tj.do službenog vozila gdje su se nalazili on i kolega R. M.2.. Nije
obraćao pažnju na to vozilo koje je zaustavio kolega H.. U jednom momentu
zadobio je udarac sa obje noge u predjelu stomaka, usled čega je pao na
asfaltni zastor, pri tom nije ni primijetio ni kada su se vrata suvozača
otvorila, niti ko ga je udario. Dok je ležao na asfaltu, suvozač iz ovog
vozila je istrčao i počeo da ga udara nogama po glavi i tijelu, nije mogao da
ustane, samo je uspio da rukama zaštiti glavu.  Svo vrijeme držao je glavu i
primao udarce po tijelu i rukama, čuo je  oštećenog H. i R., kako više puta
izdaju naredjenja  okrivljenom D. da prekine sa udaranjem, ali on nije
postupio po njihovom naredjenju, već je i dalje nastavio da ga udara nogama,
ne dozvoljavajući mu da ustane. Svo vrijeme dok je primao udarce, ležao je na
asfaltu i nije znao ko ga udara, o kojem licu se radi, jer kad je zadobio prvi
udarac sa obje noge, od kojeg udarca je pao, nije imao vremena niti da ustane
niti da vidi ko ga je udario, obzirom da je to lice sa mjesta suvozača velikom
brzinom izašlo iz vozila i nastavilo da ga udara,  a on je samo uspio da
zaštiti glavu, tako da nije vidio o kome se radi. Za svo vrijeme dok je ovo
lice njega udaralo nogama, njegove kolege, R. M.2. i H. R., su mu izdavale
naređenje da prestane, a oštećeni H. je i svo vrijeme bezuspješno pokušavao da
ga rukama odvuče od njega. U jednom momentu, nezna zbog čega, ovo lice se na
kratko odbilo od njega, pa je uspio da odmah ustane, ali je ovo lice ponovo
nasrnulo na njega, te je on bio primoran da upotrijebi policijsku palicu i
udario ga u predjelu leđa. Tada  je vidio da se radi o licu K. D., a
primijetio  je da  njegov kolega R. drži rukama oko struka lice R. M., koje je
svo vrijeme pokušavalo da se istrgne i nasrne na njega i kolegu H., ali je
kolega R. visočiji rastom i krupniji od R., te je uspio da ga zadrži da ne
nasrne na njih. Svo vrijeme dok se ovaj događaj odigravao, čuo je kako R.
upućuje riječi njemu i kolegi H. "jebem vam mater, sad ću vam jebat majku,
donijeću pištolj i ubiću vas, ja sam opasan momak, te nikome više nećete pisat
prijave, ovo će vam biti zadnje". Nakon što je upotrijebio palicu prema
okrivljenom  K. D. i nakon što  su on i kolega H. pokušavali da prema njemu
upotrijebe zahvate tzv "polugu" kako bih mu na ruke stavili sredstva vezivanja
"lisice" u tome nijesu uspjeli, već  im se isti istrgao i pobjegao u pravcu
kuće M. R.3.. Nakon nepunih minut vremena vratio se noseći kolac u rukama, te
ih sa nekih 5-6 metara udaljenosti gađao ovim kolcem, ali ih nije pogodio.
Tada je ponovo pobjegao u pravcu navedene kuće, a iz ruku R. se istrgao i R. i
trčeći se uputio prema K., ponovo govoreći "sad ću donijeti pištolj i ubiću
vas, ovo će vam zadnje biti". Tada su R. i H. krenuli za njima, ali su im oni
pobjegli i sakrili se, zbog mraka nijesu mogli da ih pronadju. On je za to
vrijeme ostao na licu mjesta, s obzirom da je bio povrijeđen, a kod njega je
bio R. M.1.. Vozač R. M.1. svo vrijeme im pomagao i branio od njegovih
drugova, okrivljenih K. i R., a u jednom momentu dok je sprečavao R. da nasrne
na  njega i H., zadobio je udarac od R. u predjelu lica od kojeg udarca je
pao, pri tom R. psujući ga i govoreći mu "što nas izdade braniš policiju". U
momentu kada je R. udario svog druga R.1., trčeći krenuo je put  njega i
oštećenog H., ali odmah ga je kolega R. M.2 rukama uhvatio oko stuka i odvukao
od njih i svo vrijeme ga držao ne dozvoljavajući mu da im pridje. Njima je R.
M.1. svo vrijeme pomagao, braneći ih od njegovih drugova i nezvoljavajući R.
da nasrne na njih, tako da ih on nije udarao niti su oni njega, jer za time
nije imalo potrebe s obzirom da im je pomagao. Zatim su ga kolege R. i H.
odmah poveli u Dom zdravlja u P. kako bi mu bila ukazana ljekarska pomoć zbog
povreda koje  je zadobio. Kasnije je  čuo od kolega da su u Dom zdravlja došli
i K. D. i R. M. gdje su ih  njegove kolege i lišili slobode. On ih nije vidio,
s obzirom da mu se ukazivala ljekarska pomoć. Ne može se izjasniti o tome šta
je razlog ovakvog ponašanja  okrivljenih K. D. i R. M., jer  on sa njima nikad
nije bio u bilo kakvom sukobu ili nesporazumu, čak šta više nikad ni u
saobraćaju nije kontrolisao, već ih samo poznaje iz vidjenja. Naveo je da je
napadnut bez ikakvog razloga, jer u momentu zaustavljanja vozila R.1. on nije
vršio kontrolu vozila već kolega H., on je stajao sa strane sa kolegom R.2.,
te nije ni obraćao pažnju niti na vozila niti na lica koja su se nalazila u
vozilu. Dodao je da sa okrivljenima prije konkretnog slučaja niti on niti
oštećeni H. R. nije bilo verbalnog  sukoba, osim što su kritične prilike, kada
je on sa oštećenim H. R. bio u blizini lokala „P.1.“ primijetio okrivljene u
blizini od oko 15 m od njih, isti su se nešto smijali, nezna zbog čega, a
njima se nijesu obraćali. Da su na L. most  u P.  iste noći  pošli, jer su
dobili poziv od dežurne službe da tamo pođu i da vrše kontrlu saobraćaja, da
je za njih došao vozilom policajac R. M.2., koji ih je odvezao na L. Most, Kod
P., gdje se desio konkretni slučaj. Da u momentu kada je oštećeni H. R.
zaustavljao vozilo kojim je upravljao R. M.1., on se nalazio pored službenog
vozila, nije prilazio zaustavljenom vozilu, niti je otvarao vrata suvozača od
tog auta, već je odjednom, neočekujući, dobio više udaraca i to iznenada, od
kojih je pao na asfalt. Naveo je da ne može  objasniti  kako je dobio udar sa
obje noge od strane okrivljenog K. D. i kako je to izveo okrivljeni D.,
pojašnjavajući da ga je isti sa obje noge udario u momentu kada je okrivljeni
sjedio u vozilu R.1., sa mjesta suvozača, da je to vozilo bilo zaustavljeno
ispred službenog vozila gdje se on nalazio-blizu vrata suvozača. Da okrivljeni
R. M., nakon što se istrgao iz ruku svjedoka R. M.2. policajca, nakon što je
svađi bio kraj, uputio se prema okrivljenom K. D., da između njega i
okrivljenog M. nije bilo svađe, osim što je okrivljeni M. uputio navedene
riječi prijetnje, bliže navedene u optužnom predlogu pod tačkom 2, da sada
vidi da to nije bilo ozbiljno, da ga okrivljeni M. sada ne napada, s tim što
je dodao da je  ista tada bila ozbiljna, da se uplašio riječi koje je
okrivljeni R. M. kritične prilike upućivao, da su bile ozbilnje, tako ih je i
svatio, ozbiljno i plašio se  da će ga isti napasti ukoliko se istrgne iz ruku
svjedoka R.M.2., a to je zaključio po ponašanju okrivljenog M. u tom momentu.
Naveo je da nezna zbog čega je okrivljeni M., nakon što se otrgao iz ruku
svjedoka M.2. otišao za okrivljenim D., niti  je to mogao da procijeni, ali da
je najvjerovatnije otišao jer se prije toga sa mjesta događaja udaljio
okrivljeni K. D., a na mjestu događaja ostali su on, oštećeni H. R. i R. M.2,
pa  s toga smatra da je okrivljeni M. otišao put okrivljenog K. D..  
Tako je i oštećeni H. R., policajac u Ispostavi policije u Plavu kojeg je sud
saslušao u svojstvu svjedoka u svemu potvrdio priznanje okrivljenog K. D.,
kako u pogledu vremena i mjesta tako i u pogledu načina izvršenja predmetnog
krivičnog djela, optužnim predlogom pod tačkom 1 stavljeno mu na teret, dok
negirao odbranu okrivljenog R. M., u dijelu u kojem okrivljeni M. negira
izvršenje predmetnog krivičnog djela, optužnim predlogom pod tačkom 2
stavljeno mu na teret, istakavši da je šest godina zapošljen u policiji Plav,
kao policajac. U noći 21/22.10.2011. godine, u vremenu od 23,00 do 07,00
časova bio je rasporedjen na poslovima kontrole i regulisanja javnog
saobraćaja. U ulici R., u P. oko 00,15 časova, dok je sa kolegom R. Ž.
kontrolisao jedno vozilo u blizini STR "S", bez ikakvog razloga, prišli su im
K. D. i R. M., takodje bez ikakvog razloga počeli su raspravljati sa njima,
ali oni nijesu obraćali pažnju na te riječi. Odmah za njima došao je njihov
drug R. M., odvukao ih od nih i odveo do njegovog vozila, koje je bilo
parkirano u suprotnom smjeru tj. kod zgrade Poreske uprave u P.. Nakon što je
došao kolega R. M.2. sa službenim vozilom, on i oštećeni R. Ž. pošli su sa
njim i parkirali se u blizini L. mosta, gdje je on vršio kontrolu saobraćaja,
a oštećeni R. i R.2. su stajali pored službenog vozila. Negdje oko 00,30
časova zaustavio je jedno vozilo koje se kretalo iz pravca P., vozač je na
njegov znak zaustavio vozilo na proširenje pored puta, gdje je bilo parkirano
njihovo službeno vozilo. Prišao je do vrata vozača kako bi istog kontrolisao.
U momentu dok je vozač otvarao prozor, primijetio je da je okrivljeni K. D.,
koji je sjedio na mjestu suvozača, otvorio vrata i sa obje noge udario u
predjelu stomaka kolegu-oštećenog R., koji je stajao pored službenog vozila.
Od tog udarca oštećeni R. Ž. je pao na asfalt, a odmah nakon tog udarca
okrivljeni K. D. je izašao iz vozila i nastavio da nogama udara oštećenog R.
Ž. po glavi i tijelu. Odmah je otrčao na suprotnu stranu vozila kako bi
pritekao u pomoć oštećenom R. i pri tom glasno izdao naredjenje okrivljenom
K. D. da prestane i da se odbije od oštećenog R. Ž.. U istom momentu dotrčao
je i njihov kolega R. M.2. koji je takodje izdao naredjenje okrivljenom K. D.
da se udalji. Okrivljeni  K. D. nije postupio po  njihovim naređenjima, već je
i dalje udarao nogama oštećenog R., koji je rukama zaštitio glavu. On je svo
vrijeme pokušavao da rukama  okrivljenog K. D. odgurne ili da ga odvuče od
oštećenog R., ali nije uspio u tome, jer je okrivljeni K. D. fizički jači od
njega i krupniji. Dok je pokušaovao da ukloni okrivljenog  K.D., njegov kolega
R.M.2. je rukama oko struka uhvatio i držao okrivljenog R. M., koji je izašao
sa zadnjeg sjedišta vozila i pokušao da nasrne na njega i oštećenog R., što mu
nije dozvolio svjedok R. M.2.koji ga je odvojio od njih i svo vrijeme ga
držao, a on se trzao prema njima i govorio im "jebem vam mater, sad ću vam
jebat majku, donijeću pištolj i ubit ću vas, ovo će vam biti zadnje". Takodje
je iz vozila izašao i vozač R. M.1. koji je prethodno spriječio okrivljenog R.
M. da udari njega i oštećenog R., ali je tada okrivljeni R. M. udario R. M.1.
u predjelu lica od kojeg udarca je R. pao na asfalt, pri tom  govoreći mu "što
pomažeš policiji, što si nas izdao, što ne pomogneš nama". Kako nije uspio da
odgura okrivljenog K. D. od oštećenog R. M.,  on je nakon nekoliko
bezuspješnih pokušaja izvadio policijsku palicu i jedan put udario okrivljenog
K. D. u predjelu ramena, nakon kojeg udarca se on okrenuo put njega i
pokušavao da ga nogom udari, a u tom momentu oštećeni  R. Ž. je uspio da
ustane i udario ga palicom po ledjima ili po glavi. Tada, su on i oštećeni R.
Ž. pokušavali da prema K.D. primijene "policijsku polugu" kako bi mu stavili
sredstva za vezivanje "lisice", ali se okrivljeni K. opirao, bio je izuzetno
agresivan, hvatao ih je za uniformu i ruke, pa ih spriječio u tome, nakon čega
je pobjegao u pravcu kuće R.M.3, a okrivljeni R. M. je i dalje pokušavao da se
istrgne iz ruku kolege-svjedoka R. M.2. i da fizički nasrne na njega i kolegu-
oštećenog R., svo vrijeme govoreći da će ih ubiti pištoljem i da je on jak
momak. Nakon nekoliko sekundi, okrivljeni K. trčeći im prišao, na nekih 4-5
metara, držeći kolac u rukama u pravcu njih i govoreći mu "R. jebaću ti majku,
ubiću te za ovo noćas doći ću ti kući", ali nikog od njih tom prilikom nije
pogodio, a u tom momentu iz ruku R. M.2. istrgao se i okrivljeni  R. M. koji
je pobjegao za okrivljenim K.. On i R.M.2. potrčali su za njima, ali nijesu
uspjeli da ih nađu, jer su se oni sakrili i bio je mrak, a takodje su morali
da oštećenog R. Ž.  zbog povreda koje mu je nanio okrivljeni K. D. odvedu u
Dom zdravlja radi ukazivanja ljekarske pomoći. Inače, vozač R. M.1. nije im
prijetio, niti fizički nasrtao na njih, već im je svo vrijeme pomagao da se
odbrane od napada njegovih drugova, a vidio je kada ga je u predjelu lica
pesnicom udario okrivljeni R. M., zbog toga što ga je on sprečavao da nasrne
na njega i oštećenog R.. Po odlasku u Dom zdravlja u P., oštećenom R. Ž. je
ukazana ljekarska pomoć, a nakon nekog vremena došli su i okrivljeni K. D. i
R. M. u Dom zdravlja, te su ih tu lišili slobode njihove starješine i kolege.
On ove momke nije ranije poznavao i nije bilo nikavog razloga da napadnu
njihovu patrolu. Dodao je na glavnom pretresu u ponovljenom postupku da je
okrivljeni R. M., predmetnu radnju, uradio u afektu, ali je dodao da je tada
shvatio ozbiljno prijetnje koje je upućivao okrivljeni M. R., a naveo je da
oštećeni R. Ž. nalazio se na metar od zaustavljenog voziila R. M., dodajući da
kritične prilike riječi koje je tada okrivljeni R. M. upućivao, obzirom na
način na koji je pokušavao da se istrgne iz ruku R.M.2. , policajca, tada
shvatio ozbiljno a da sada ne shvata to ozbiljno, jer ga okrivljeni M. sada
sreće ali ga ne napada.  
Izjašnjavajući se o predmetnom dogadjaju i svjedoci R. M.2., policajac u
Ispostavi policije u Plavu i R. M.1., su u svojim  iskazima  koje je sud u
potpunosti prihvatio ocijeniivši ih jasnim, logičnim i saglasnim, kako
medđusobno tako i sa ostalim izvedenim dokazima, u svemu potvrdili priznanje
okrivljenog K. D., kako u pogledu vremena i mjesta tako i u pogledu načina
izvršenja krivičnog djela  koja mu je pod tačkom 1 optužnog predloga ODT u
Plavu stavljeno na teret, dok u potpunosti negirali odbranu okrivljenog R. M.,
u dijelu u kojem negira izvršenje krivičnog djela pod tačkom 2 optužnog
predloga ODT u Plavu, stavljeno mu na teret. Naime, izjašnjavajući se o
predmetnom slučaju, kao i okolnostima koje su mu predhodile, svjedok R.M.2
istakao  je da u noći 21/22.10.2011. godine, radio je u noćnoj smjeni i to u
vremenu od 20,00 do 08,00 časova, te je po naredjenju dežurnog starješine bio
rasporedjen zajedno sa kolegama R.Ž. i H. R.  na poslovima kontrole saobraćaja
na putnom pravcu P.-M. u blizini L. Mosta. Službenim vozilom oko 00,20 časova
kada je primio ovaj nalog od dežurnog starješine pošao  je u ulicu R., u P.,
kako bi uzeo kolege-oštećene R.Ž. i H. R.. Kada su pošli u blizini L.Mosta,
parkirao je službeno vozilo i on i kolega-oštećeni R. Ž. bili su pored
službenog vozila, a kolega-oštećeni H. je zaustavljao vozila koja su
nailazila. U jednom momentu oko 00,30 časova iz pravca P. naišlo je vozilo
koje je oštećeni H. zaustavio. On i R. Ž. nijesu prilazili vozilu, a H. je
prišao vozaču,  te je primijetio da su se odmah otvorila vrata suvozača i
vidio je kako jedno njemu nepoznato lice sa obje noge udara kolegu R., i da je
od tog udarca oštećeni R. Ž. pao na asfalt, a lice koje ga je udarilo je
istrčalo iz vozila i počelo da ga udara nogama ne dozvoljavajući mu da ustane.
Tada je sa zadnjeg sjedišta izašlo još jedno lice koje se zatrčalo u pravcu
kolege-oštećenih R. i H. R. koji je u međuvremenu došao da pomogne kolegi-
oštećenom R., te  je on pojurio za ovim licem i uhvatio ga rukama oko struka
držeći ga čvrsto da mu se ne istrgne, lice je bilo izuzetno agresivno, ali on
ga je čvrsto držeći spriječio da fizički napadne kolege-oštećene R. i H.. Dok
ga držao, to lice je upućivao rijeći i prijetio im "majku vam jebem, donijeću
pištolj pa ću vas ubiti, jebaću vam majku, nećete vi nikome pisat kazne". Za
to vrijeme  on je bio okrenut leđima kolegama H. i R., ali kada se okrenuo
primijetio je da ono lice-okrivljeni D. i dalje udara oštećenog R., a da H.
pokušava silom da ga odgurne od R.. Vozač ovog vozila, ni na koga nije nasrtao
već je u pojedinim trenucima njemu pomagao da zadrži ovog momka kojeg je držao
rukama oko struka,  koje je u jednom momentu uspjelo da udari pesnicom u
predjelu lica vozača govoreći mu "što si nas izdao".Tada je primijetio da je
ovo lice koje je udaralo oštećenog R. pobjeglo u pravcu kuće R. M.3., a on je
i dalje čvrsto držao rukama ovog momka, a nedugo zatim lice- okrivljeni K. se
vratilo trčećim korakom u pravcu njih, te kada je prišlo na udaljenosti od 4-5
metara gadjao ih je drvenim kolcem ali  ih nije pogodilo. U tom momentu njemu
se iz ruku istrgao momak kojeg je svo vrijeme držao, takodje pobjegao u pravcu
kuće M. R.3. Tada su on i oštećeni H.potrčali za njima, ali nijesu uspjeli da
ih pronadju, jer je bila noć i oni su se sakrili. Odmah su se vratili na lice
mjesta i oštećenog R. odvezli u Dom zdravlja P. radi ukazivanja ljekarske
pomoći. Inače, on je svo vrijeme, kao i kolega H. naređivao tom licu da
prestane da udara oštećenog R. i da se udalji od njega, ali on po njihovim
naređenjima nije postupio. On  ove momke-okrivljene nije ranije poznavao i
nezna šta je razlog ovakvog njihovog ponašanja. Dodao je na glavnom pretresu u
ponovljenom postupku da se kritične prilike nalazio na poslovima dežurnog
vozača u dežurnoj službi kod Ispostave policije u Plavu, da je na mjesto
događaja došao po naređenju vođe dežurne  smjene, obzirom da su  oštećeni
-policajci R. Ž. i H. R. bili bez vozila u službi. Navodi da je vozilo kojim
je  upravljao svjedok R.M.1, kritične prilike zaustavio oštećeni policajac H.
R. a da se oštećeni policajac R. Ž. nalazio blizu suvozačevih vrata tog
vozila. Da kritične prilike okrivljeni R. M. nikoga nije napadao  niti udarao,
a nije ni mogao jer ga je on držao, istakavši da  isti nakon što se istrgao iz
njegovih ruku otišao put kuće R. M.3., te da se zbog protoka vremena ne može
sjetiti  koje riječi je kritične prilike okrivljeni M. izgovorio.  
Takođe, priznanje okrivljenog K. D. u pogledu vremena, mjesta i načina
izvršenja predmetnog krivičnog djela, koje mu je pod tačkom 1 optužnog
predloga ODT u Plavu stavljeno na teret, je u svemu potvrdio i svjedok M.
R.1., dok u potpunosti negirao odbranu okrivljenog R. M., kojom negira
izvršenje krivičnog djela koje mu je pod tasčkom 2 optužnog predloga ODT u
Plavu stavljeno na teret, istakavši da je dana 21.10.2011. godine oko 19,30
časova pošao u kafić "P" kod L. mosta, u P., gdje su konzumirali alkohol, on
je pio pivo, a  okrivljeni D. i M. su miješali alkoholna pića. U tom kafiću
slavili su ispraćaj okrivljenog R. M., jer treba da ide na brod u Španiju.
Negdje oko 22,00 časova, njegovim vozilom pošli su u P., u kafić "P.1.", gdje
su nastavili da slave i da konzumiraju alkohol. U tom lokalu zadržali su se do
00,15 časova kada su svi zajedno ustali i izašli iz lokala. Njegovo vozilo
bilo je parkirano u blizini zgrade preko puta kafića u kojem su bili. On je
krenuo put svog vozila i u jednom momentu primijetio je da njegovi drugovi-
okrivljeni  D. i M. ne idu  sa njim, već su se uputili u suprotnom pravcu,
gdje su se nalazili policajci R. Ž. i H. R.. Tada je odmah pošao do njih kako
bi spriječio bilo kakvu svađu, jer su okrivljeni D. i M. bili u vidno pijanom
stanju. Primijetio je da su D. i M. počeli da nasrću na navedene policajce,
koji su se nalazili u blizini prodavnice "S", te se on tada u njihovo ime
izvinio ovim policajcima i kazao im da su D. i M. pijani i da želi da ih vodi
kući. Tada ih je uhvatio za ruke i odvojio ih od policajaca i odveo ih u
pravcu njegovog vozila. Okrivljeni  M. je sjeo na zadnjem sjedištu iza
suvozača, a okrivljeni D. na mjestu suvozača. Pošao je u pravcu grada kako bi
okrenuo vozilo i rekao  okrivljenima M. i D. da će da ih vozi kući
zaobilaznicom, koja vodi preko naselja G., kako bi izbjegli ponovni susret sa
ovim policajcima, jer se plašio da D. i M. ne pokušaju fizički da se
obračunaju sa ovim policajcima, ali su mu oni rekli da ih vozi glavnom ulicom,
kako bi vidjeli ima li koga. Dolaskom u blizini L. mosta, na ulici  primijetio
je uniformisanog policajca, koji ga je propisno zaustavio, te je postupio po
naređenju i zaustavio svoje vozilo. U tom momentu, sa njegove strane prišao mu
je policajac H. R., a sa suprotne strane su stajali policajac R. Ž. i R. M.2.,
koji su bili pored patrolnog vozila policije. U tom momentu dok je spuštao
staklo na prozoru kako bi policajcu H. R. predao dokumenta tj.vozačku i
saobraćajnu dozvolu, primijetio je da je okrivljeni D.odmah otvorio vrata
suvozača i sa obje noge udario policajca R. Ž. u predjelu stomaka, od čega se
ovaj policajac zateturao, ali nezna da li je pao, a odmah je iz vozila sa
zadnjeg sjedišta izašao i okrivljeni M., koji je krenuo da se fizički
razračuna sa ovim policajcima. Odmah  je izletio iz vozila i jednom odgurnuo
D. kako bi ga odvojio od policajca R., a nakon toga je odmah rukama oko struka
uhvatio M.kako bi ga odvojio od policajaca, a on mu je tada govorio "pusti me
da im jebem majku" misleći na navedene policajce, te ga je tada okrivljeni M.
zatvorenom  šakom-pesnicom udario u predjelu lica od kojeg udarca  se
zateturao i  pri tom pustio ga. U tom momentu primijetio je kako D. udara
policajca R. nogom usled čega je ovaj policajac pao na asvaltni zastor ulice,
a zatim nastavio da ga udara nogama po glavi i tijelu, a M. je policajac R.2.
uhvatio svojim rukama oko struka i nije mu dozvolio da nasrne na policajce H.
i R.. Inače M. je njega psovao i neke riječi je upućivao policajcima, svo
vrijeme pokušavajući da se istrgne iz ruku R.2. kako bi i on nasrnuo na
policajce R. i H.. Takodje primijetio je da je policajac H. pokušavao da
odbije D. od policajca R., kojeg je D. udarao nogama po glavi i tijelu dok je
on ležao na ulici, te kako nije uspio da ga rukama odgura i odvoji od
policajca R., vidio je da policajac H. policijskom palicom jedan put udara D.
u predjelu glave, te da se D. tada odbio od policajca R. koji je ustao sa
ulice i takodje jedan put policijskom palicom udario D. u glavu. Nakon ovog
udarca D. je pobjegao u pravcu kuće M. R.3., a za njim je krenuo policajac
R.2. svo vrijeme dozivajući ga i govoreći mu da stane, ali je D. uspio da
pobjegne i da se sakrije. U momentu prije nego što je R.3. potrčao za D., iz
njegovih ruku istrgao se i M., koji je takodje pobjegao u pravcu navedene kuće
gdje se zajedno sa D. i sakrio. Nakon par minuta na lice mjesta od nekud se
stvorio D. ujak N. N., a prije toga  njemu je policija rekla da uzme auto i da
se odveze kući. Vidio  je da su svim ovim policajcima službene uniforme bile
pohabane. Tada je on  svojim vozilom  pošao kući i nezna šta se dalje dešavalo
niti da li je policija pronašla M. i D.  Naveo je da su njegovi  drugovi M. i
D. bez ikakvog razloga napali policajce, jer su bili u pijanom stanju i
vjerovatno su sa policajcem R. imali neki problem od ranije, jer mu je
nelogično da ga tako napadnu bez ikakvog razloga. Na glavnom pretresu u
ponovljenom postupku dodao je da je njega kritične prilike zaustavio oštećeni
H. R., obzirom da je on upravljao predmetnim vozilom, i isti se nalazio sa
njegove lijeve strane vozila , a oštećeni R. Ž. je bio sa strane suvozača,
blizu vrata njegovog auta, on se u trenutku bio okrenuo put oštećenog H. R.,
ali primijetio je da štećeni R. Ž. prilazi autu  sa suprotne strane. Ne može
se izjasniti niti  je siguran ko je otvorio vrata od suvozača na kojem je
sjedio okrivljeni K. D., pa je tada nastala svađa, te nemože da tvrdi ko je
koga prvi udario, a nemože da se izjasni niti da li je bilo psovke, jer je i
on bio u pripitom stanju. Navodi da nezna da li je okrivljeni R. M. riječima-
verbalno napadao, jer ga je on držao  a tu je bio i svjedok R. M.2., pa kada
se stvorila gužva on je sprečavao okrivljenog M.  da ne dođe do veće svađe, a
nemože da se izjasni  kuda je otišao  okrivljeni M., obzirom da je on dobio
dozvolu od oštećenih da može napustiti lica mjesta. Upozoren na razlike u
iskazima sa glavnog pretresa u ranije vođenom postupku i sa glavnog pretresa u
ponovljenom postupku, svjedok R. M.1. naveo je da ostaje pri iskazu koji je
dao na glavnom pretresu u ranije vođenom postupku, a da  je takav iskaz na
glavnom pretresu u ponovljenom postupku dao jer je smatrao da su to bitne
činjenice za vođenje ovog postupka.  
Priznanje okrivljenog K. D., u pogledu, vremena, mjesta i načina izvršenja
krivičnog djela koje mu je javnom optužbom stavljeno na teret, odnosno odbranu
okrivljenog R. M., kojom negira izvšenje krivičnog djela koje mu je javnom
optužbom stavljeno na teret, u svemu su potvrdili i izvedeni pismeni dokazi.
Tako je na osnovu uvida u fotodokumentaciju Ispostave policije u Plavu br.
109/11 od 22.10.2011 godine, koju su sačinili službenici Ispostave policije u
Plavu , po usmenom nalogu zamjenice ODT u Plavu, u toku izviđaja, utvrđeno
mjesto na kojem se dogodio predmetni slučaj, povrede koje je oštećeni R. Ž.
kritične prilike zadobio, pocijepane službene  uniforme na policajcu-oštećenom
H. R., dok na osnovu izvještaja ljekara jedinice za hitnu medicinsku pomoć u
P. na ime oštećenog R. Ž. od 22.10.2011 godine utvrdjeno  da se oštećeni Ž.
javio na pregled dana 22.10.2011 godine u 1,00časova, zbog povreda lijeve
slepoočnice, desne podlaktice, lijevog rebarnog luka, otok i modricu iznad
desnog skočnog zgloba, te da se radi o lakoj tjelesnoj  povredi.  
Dalje, priznanje okrivljenog K. D., u pogledu vrsti, težini i lokaciji povreda
koje je kritične prilike zadobio oštećeni R. Ž., kao i o načinu tj. mehanizmu
njihovog nanošenja, je u svemu potvrdio i vještak medicinske struke K. dr. H.
u svom nalazu i mišljenju  dat na zapisniku pred zamjenikom Osnovnog državnog
tužioca u Plavu u predmetu KT.br. 81/11 os 24.10.2011 godine, istakavši da je
uvidom u medicinsku dokumentaciju Doma zdravlja u P. jedinice za hitnu
medicinsku pomoć  od 22.10.2011 godine utvrdio da se oštećeni R. Ž. javio na
pregled u 01,00 časova, posle ponoći, zbog povreda zadobijenih od njemu
poznate osobe, a kliničkim pregledom ustanovljene su povrede, lijeve
slepoočnice, desne podlaktice, lijevog rebarnog luka, da se radi o razderotini
lijeve slepoočne regije, nagnječni i krvnom podlivu desne podlaktice,
nagnječnoj povredi grudnog koša kao i krvnim podlivima desnog kuka, kao otok i
modrice iznad desnog skočnog zgloba. Da su navedene povrede najvjerovatnije
nastale zamahnutim tupim mehaničkim oruđem, motka, kolac, držalica, čizma, a
mogle su nastati i udarom tijela o neravnu površinu, asfalt, makadam, trotoar,
kamen, ivičnjak i td. Da raderotina iznad lijeve slepoočnice najvjerovatnije
nastala udarom glave o neravnu površinu ili udarom tupog zamahnutog mehaničkog
oruđa. Ostale povrede u vidu krvnih podliva, nagnječne povrede, otok i modrice
najvjerovatnije su nastale nakon udaraca pesnicama, zamahnutim nogama, te i da
navedene pobrede se kvalifikuju pojedinačno i skupa kao lake tjelesne povrede.  
Uvidom u zapisnik o prisustvu alkohola kod okrivljenih K. D., i R.M.,
sačinjeni od Uprave policije- Ispostave u Plavu, dana 22.10.2011. godine je
utvrdjeno da je kod okrivljenog K. D.  konstatovano da ima 1.45% alkohola u
organizmu, a kod R. M. konstatovano da ima 0.73%alkohola u organizmu, dok iz
nalaza i mišljenja vještaka psihijatrije dr.D. E., čiji iskaz sud je na
saglasan predlog stranaka pročitao na glavnom pretresu u ponovljenom postupku,
u pogledu utvrđivanja alkoholisanosti optuženih, te samim tim i njihove
uračunljivosti i mogućnosti upravljanja svojim postupcima pri izvršenju
krivičnih djela stavljena im na teret, je utvrdjeno da je ovaj vještak, na
osnovu uvida u izvještaj o alkoholisanosti na ime okrivljenog K D. i
neposrednim razgovorom sa njim  na glavnom  pretresu  u ranije vođenom
postupku našao, da je okrivljenom vršen alkotest nakon 2 i po sata nakon
nastanka predmetnog događaja, da mu je nađen alkohol u organizmu u  procentu
1.45%,  ističući da od prilike za jedan cas, sagori odnosno razgradi se oko
0,13% alkohola u organizmu, tako da za ta dva i po sata došlo je do razgradnje
0.33% promila alkohola u organizmu kod okrivljenog D., što znači da je u
vrijeme predmetnog događaja u organizmu  okrivljenog K. D. bilo 1,78%
alkohola,  da  je to stanje na granici između lakog i pravog pijanstva, da se
to stanje gradira u pravom pijanstvu, a to znači da je u ovoj fazi i
psihomotorna i muskulomotorna nadraženost jače izražena nego kod stanja lakog
pijanstva, to je stanje gdje se javlja smanjenje koncentracije pažnje,
nepouzdanost u pokretima, smanjuje se koštana i mišićna osjetljivost, te
slabije reaguje na bol. Dalje, da slabi i shvatanje, ali ne u tom stepenu da
ne može da shvati značaj svog djela, niti da nemože da upravlja svojim
postupcima, pa na osnovu izloženog može da konstatuje da u vrijeme predmetnog
događaja kod okrivljenog K. D. nije bila smanjena uračunljivost odnosno bio je
uračunljiv.  
Što se tiče okrivljenog R.M.,  na osnovu uvida u izvještaj   o njegovoj
alkoholisanosti i neposrednim razgovorom sa njim  na glavnom pretresu u ranije
vođenom postupku, imenovani vještak je našao da je i kod njega mjeren stepen
alkohola u organizmu nakon 2 i po sata od predmetnog događaja, a u vrijeme
alkotesta kod njega je konstatovano da ima 0,73 % alkohola u organizmu, pa
kako sagorevaje za sat iznosi 0,13 to za 2 i po sata razgrađeno je 0,33%,
zaključuje  se da u vrijeme predmetnog događaja kod okrivljenog R. M.
koncentracija alkohola u njegovom organizmu iznosila je 1,06%, tako da nalazio
se u stadijumu lakog pijanstva, da to znači da je njegovo stanje u momentu
događaja bilo u fazi vazomotorne escitacije (povećan puls, povećan krvni
pritisak, osećaj topline, muskulomotorne eksitacije, gestikulacije, pojačana
govorljivost, živahnost, hvalisavost), tako da u momentu kritičnog događaja
okrivljeni R. M. mogao je da shvati značaj svog djela i  da upravlja svojim
postupcima, da je uračunljiv.  
Konačno, odbranu okrivljenog R. M., kojom negira izvršenje krivičnog djela
koje mu je javnom optužbom stavljeno na teret, odnosno stanovište odbrane
okrivljenog da je okrivljeni M. predmetno djelo izvršio u stanju  afekta,
ljutnje, te da s obzirom na to nije ni odgovoran, je u svom nalazu i mišljenju
obezvrijedio vještak medicinske struke, dr. K. H., neuropsihijatar, pa i ove
činjenice u sveukupnosti sa ostalim utvrđenim činjenicama, utvrđenje suda u
pogledu krivice i krivično-pravne odgovornosti okrivljenog R. M. za izvršeno
krivično djelo čini još utemeljenjijim  i osnovanijim. Naime, izjašnjavajući
se o postojanju stanja afekta kod okrivljenog R. M. kritične prilike, vještak
dr. K. H., je istakao da na osnovu uvida u spise predmeta i razgovora sa
okrivljenim R. M., mišljenja  je da količina alkohola u krvi od 0,73 %, nije
mogla dovesti okrivljenog u stanje da se ponaša na način kako se ponašao
konkretne prilike prema licu-štećenog, koje je vršilo službenu dužnost, jer se
radi o količini alokohola koja je odprilike dvije čaše žestokog pića ili dva
piva od 0,33, a pri tom okrivljeni M. je i izjavio da nije konfliktna ličnost
te da sličnih dešavanja nije bilo do sada, što daje još jedan podatak da nije
mogla ova količina alkohola, da izazove afektno stanje i promijeni njegovo
ponašanje, a u takvo stanje nije ga mogla dovesti ni  činjenica što je vidio
da je njegov drug krvav, povrijeđen,  da ga to ne opravdava da se ponaša na
način kako se ponašao, jer se radi o licima koji su bili u uniformi i
obavljali svoje službene dužnosti, a stanje jake razdraženosti-ljutnje, se
procjenjuje po objektivnim kriterijumima, kako se u datoj situaciji ponaša
većina ljudi, a ne po subjektivnoj ocjeni samog okrivljenog, da li je bez
kritičkog rasuđivanja odlučio da izvrši predmetno krivično djelo.  
Zbog svega izloženog sud je prihvatio iskaze oštećenih R. Ž. i H. R., koje je
sud saslušao u svojstvu svjedoka, kao i iskaze svjedoka R. M.2 i R. M.1, jer
su se isti  na uvjerljiv način izjašnjavali o oklonostima u vezi ove krivično
pravne stvari, koje su neposredno opazili, istovremeno saglasnim, kako
međusobno tako i sa ostalim izvedenim dokazima.  
Sud je nalaz i mišljenje vještaka medicinske struke dr K. H., dr. D. E. i dr.
K. H., cijenio kao objektivne, jasne i bazirani na pravilima nauke i kao takve
ih u cjelosti prihvatio.  
   Istovremeno sud je cijenio priznanje okrivljenog K. D., pa je našao da je isto jasno, logično, potpuno i u svemu u skladu sa izvedenim dokazima, te ga je kao takvo u potpunosti prihvatio, osim u dijelu u kojem je naveo da je oštećeni otvorio vrata suvozača na vozilu kojim je kritične prilike upravljao svjedok R. M.1., jer su oštećeni R. Ž. i H. R., saslušani u svojstvu svjedoka  kao i svjedoci R. M.2. i R. M.1., u svojim iskazima bili decidni u pogledu te činjenice,  saglasno istakavši da je okrivljeni D. K. otvorio vrata suvozača vozila kojim je upravljao R. M.1., nakon čega je fizički napao oštećenog R. Ž..

      Sud je cijenio, ali nije prihvatio, navode branioca okrivljenog K. D., advokata Dj. V., date u završnoj riječi u dijelu u kojem navodi da je postupanje okrivljenog K. D. bilo izazvano postupanjem oštećenog, kao i navode branioca okrivljenog R. M., advokata D.B., takođe date u završnoj riječi,  da je postupanje oštećenih bilo nezakonito. Naprotiv, sud je drugačijeg mišljenja, imajući u vidu izvedene dokaze tokom postupka, jer je stanovišta da su oštećeni kritičnom prilikom postupali zakonito u skladu sa odredbama Zakona o policiji po kojim je policijski službenik ovlašćen da vrši poslova javne bezbjednosti-čuvanje javnog reda i mira i kontrole bezbjednosti saobraćaja, a kojim povodom su oštećeni-policajci i bili na lice mjesta i  policajac H. R. zaustavio vozilo kojim je upravljao R. M.1., radi kontrole, to su isti bili ovlašćeni da postupaju u datoj situaciji, vrše kontrolu bezbjednosti saobraćaja, te da samim tim takvim svojim postupanjem nijesu ni mogli izazvati okrivljenog K. D.. U prilog ovakvog stanovišta suda ide i činjenica da je i sam okrivljeni K. D. naveo da nije siguran da li je kritične prilike sa oštećenima R. Ž. i H.  R. ispred lokala „P.1.“ u P., iste večeri, 15 minuta prije konkretnog događaja imao neku raspravu, pretpostavljajući da ga je policajac, vjerovatno oštećeni opsovao ili povukao iz vozila, ali se ne sjeća koji od trojice policajaca je to bio.

Sud je cijenio odbranu okrivljenog R. M. kojom negira izvršenje krivičnog
djela koje mu je pod tačkom 2 optužnog predloga ODT u Plavu stavljeno na
teret, ali istu nije prihvatio jer je obezvrijeđena izvedenim dokazima tokom
postupka, pa je stanovišta da je ista usmjerena na olakšavanje sopstvenog
krivičnog položaja i izbjegavanje krivice. Naime, u prilog neprihvatanju
odbrane okrivljenog M. R., da se predmetni događaj odvijao na način na koji je
prikazao u svojoj odbrani, da je kritične prilike htio samo da pomogne svom
drugu-okrivljenom K. D., te da je izgovorio navedene riječi bliže opisane pod
tačkom 2 izreke presude  u  stanje afekta i ljutnje ide i činjenica što ovakve
svoje navode nije mogao podkrijepiti nijednim dokazom, a sud našao da su takvi
navodi neosnovani i da ga ne mogu osloboditi krivične odgovornosti. Naime, iz
iskaza oštećenih R. Ž.i H.R., saslušanih u svojstvu svjedoka, nesporno
proizilazi da su ova lica kritične prilike obavljali poslove  javne
bezbjednosti-čuvanje javnog reda i mira i kontrole bezbjednosti saobračaja,
da je oštećeni R. zaustavio vozilo kojim je upravljao R.M.1.radi kontrole, a
okrivljeni M. po izlasku iz vozila, prijetnjom da će napasti  oštećene
policajce, pokušavao fizički da nasrne na oštećenog u više navrata, pri čemu
je uputio riječi prijetnje navedene pod tačkom 2 optužnog predloga, koje
prijetnje oštećeni su shvatili i ozbiljno i ostvarljive, jer se oštećeni R.
Ž., kako je naveo, plašio okrivljenog R. M. da se ne istrgne iz ruku svjedoka
R. M.2, (koji ga je uhvatio sa obje ruke oko struka, nedozvoljavajući mu da
priđe oštećenom) i ostvari prijetnje, a oštećeni R.kao i svjedok R.M.2.,
naveli su da je kritične prilike okrivljeni R.M. bio izuzetno agresivan, a
svjedok  R. M.1.iloš  naveo da je okrivljeni R. M., svo vrijeme pokušavao da
se otrgne iz ruku policajca R. M.2., kako bi nasrnuoo na oštećene policajce,
što njegovu odbranu u ovom dijelu čini još nelogičnijom i neubjedljivijom, a i
ukupno njegovo ponašanje prilikom izvršenja predmetnog krivičnog djela ukazuje
da je isti ne samo bio svjestan svojih postupaka već i da je htio nastupanje
zabranjene posledice.  
Sud nije prihvatio predlog branioca okrivljenog R.M., advokata D. B., da se u
dopuni dokaznog postupka pribavi medicinska dokumentacija na ime okrivljenog
K. D., čime bi se dokazala zakonitost ili nezakonitost postupanja ovlašćenih
službenih lica, a to sa razloga što sud cijeni da istom se ne može utvrditi ni
jedna pravno relevantna činjenica bitna za odluku suda, odnosno ista nije od
uticaja na predmetnu krivičnu stvar. Sud nije prihvatio ni predlog imenovanog
branioca da se ponovo cijeni psihička reakcija okrivljenog R. M.,  njegova
psihička reakcija u momentu kada je kritične prilike vidio svog druga-
okrivljenog K. D., povrijeđenog i krvavog, jer sud cijeni da je vještak
neuropsihijatar dr. K. H. u svom nalazu i mišljenju dao u dovoljnoj mjeri
obrazložen opis stanja okrivljenog R. M. kritične prilike,  te da je predlog
branioca postavljen samo u cilju odugovlačenju postupka.  
Kako iz svega izloženog proizilazi da u pogledu utvrdjivanja krivičnih djela
koja su stavljena na teret okrivljenima K. D. i R. M., po nalaženju suda  nije
bila sporna ni jedna činjenica, sud je stao na stanovište da su činjenice iz
činjeničnog opisa izreke presude  pod ta;kom 1 i 2 u svemu dokazane i da su
okrivljeni počinili navedena krivična djela.  
Ocjenjujući pravno utvrdjeno činjenično stanje, sud nalazi da su u radnjama
okrivljenih činjenično opisanim u tačkama 1 i 2 izreke presude sadržani svi
bitni elementi, subjektivni i objektivni, krivičnog djela napad na službeno
lice u vršenju službene dužnosti  iz čl. 376 st.3. u vezi st.2 i 1.  KZ CG, pa
ih je za izvršena krivična djela oglasio krivim i krivično odgovornim i
izrekao im kazne bliže opisane u izreci presude.Ovo iz razloga jer se radnja
izvršenja krivičnog djela koje je počinio okrivleni K. D. sastoji  u tome što
je u vrijeme i na mjestu kao što je navedeno u tački 1 izreke presude,
upotrebom sile napao oštećenog R. Ž., policajca Ispostave policije u Plavu, u
vršenju službene dužnosti, na način koji je takođe opisan pod tačkom 1 izreke
presude. Naime, u toku krivičnog postupka je nesporno utvrdjeno da je oštećeni
R. Ž. u svojstvu službenog lica- policajca Ispostave policije u Plavu, sa
kolegom H. R. bio na redovnom obavljanju dužnosti, vršenja poslova javne
bezbjednosti-čuvanje, javnohg reda i mira i kontrole bezbjednosti  saobraćaja,
pa kada je stajao pored službenog vozila sa kolegom R. M.2., okrivljeni K. D.,
koji je sjedio u tom vozilu na mjesto suvozača, nakon što je vozač R. M.1. po
nalogu policajca H. R. zaustavio vozilo, fizički ga napao i nanio mu lake
tjelesne povrede opisane u medicinskoj dokumentaciji, tako što je otvorio
vrata suvozača i sa obje noge udario ga u predjelu stomaka, nakon čega je
izašao iz vozila i nogama više puta udario ga u predjelu glave i tijela, tako
da su samim tim u takvoj njegovoj radnji sadržani svi elementi bića krivičnog
djela napad na službeno lice u vršenju službene dužnosti iz čl. 376. st. 3. u
vezi st. 2. i 1 KZ CG. Radnja izvršenja krivičnog djela koje je počinio
okrivljeni R. M., se sastoji u tome što je u vrijeme i na mjestu, kao što je
navedeno pod tačkom 2 izreke presude, prijetio da će napasti službena lica-
oštećene policajce, R. Ž. i H. R., policajci Ispostave policije u Plavu, u
vršenju službene dužnosti, na način koji je takodje opisan pod takom 2 izreke
presude. Naime, u toku krivičnog postupka je nesporno utvrdjeno da su
oštećeni, R. Ž. i H. R., u svojstvu službena lica - policajci Ispostave
policije u Plavu, bili na redovnom obavljanju dužnosti, da su u konkretnom
slučaju vršili poslove javne bezbjednosti-čuvanje javnog reda i mira i
kontrole bezbjednosti saobraćaja,  u konkretnom oštećeni R. vršio
zaustavljanje i kontrolu vozila R. M.1., te da je prilikom ove radnje,
okrivljeni R. M., po izlasku iz vozila pokušavao fizički da nasrne na
oštećenog u više navrata, u čemu su ga sprečavali R. M.1. i R. M.2, koji ga je
uhvatio sa obje ruke oko struka, nedozvoljavajući mu da priđe oštećenom, nakon
čega je okrivljeni M. više puta uputio riječi prijetnje“ "jebem vam mater, sad
ću vam jebat majku, donijeću pištolj i ubiću vas, ja sam opasan momak, ovo će
vam biti zadnje", pa s toga postupanje okrivljenog M.- psovke upućene
oštećenima, te prijetnje koje su po ocjeni suda, ozbiljne, imajući u vidu
sadržinu istih, kao i vrstu izrečenih vergalnih uvreda koja ih je pratila,
doprinosi zaključku suda o ubjedljivosti izrečenih prijetnji, tako da su samim
tim u takvoj njegovoj radnji sadržani svi elementi bića krivičnog djela napad
na službeno lice u vršenju službene dužnosti iz čl. 376. st. 3. u vezi st. 2.
i 1 KZ CG.  
Sud je cijenio i vinost odnosno psihički odnos optuženih u odnosu na radnju
izvršenja predmetnih krivičnih djela, pa je našao da su optuženi prilikom
izvršenja  ovih djela postupali sa direktnim umišljajem. Okrivljeni su bili
svjesni ne samo činjenice da su oštećeni R. Ž. i H. R., koji je kritične
prilike zaustavio vozilo kojim je upavljao R. M.1., radi kontrole, u koje su
se okrivljeni nalazili, to činili kao službena lica, policajci Ispostave
policije Plav, već i da upotrebom sile i ozbiljnom prijetnjom, prema njima, za
vrijeme vršenja služnene dužnosti, na način kako su to okrivljeni inače
učinili-  fizički i verbalno,  čine krivična djela, pa su i pored takve
svijesti  i to okrivljeni K. D. sa obje noge udario u predjelu stomaka
oštećenog R.Ž., koji je od tog udarca pao na asfalt,  zatim D.  odmah izašao
iz vozila i nogama više puta udario ga u predjelu glave i tijela, nanijevši mu
pri tom laku tjelesnu povredu, kao posledicu kvalifikovanog tj.težeg oblika
ovog djela (st.2), a R. M. ozbiljnom  i ostvarljivom prijetnjom prema
oštećenima  R. Ž. i H. R., pokušavao fizički da nasrne  na oštećenog  i više
puta uputio ozbiljne riječi prijetnje, bliže opisane u tački 2 izreke presude,
način izvršenja djela, kao posledicu kvalifikovanog tj.težeg oblika ovog djela
(st.2), čime su i manifestvovali svoje htjenje za nastupanje ovih posledica a
samim tim i za izvršenje krivičnih djela, javnom optužbom stavljena im na
teret.  
      Prilikom izbora, vrste i visine krivične sankcije koju treba primijeniti prema okrivljenima za učinjena krivična djela, sud je pored težine, načina izvršenja i društvene opasnosti krivičnog djela uzeo u obzir i stepen krivične odgovornosti  okrivljenih kao i sve ostale okolnosti koje su relevantne u tom pogledu. Tako je od olakšavajućih okolnosti sud  okrivljenima cijenio i uzeo u obzir: da su mladi ljudi, studenti, nezaposleni, lošeg imovnog stanja,  da je okrivljeni K. D. priznao izvršenje krivičnog djela koje mu je stavljeno na teret, da su obojica izrazili žaljenje i kajanje i da se izvinuli oštećenima, dok im je kao otežavajuću okolnost cijenio njihovu raniju osuđivanost.

Međutim  i pored činjenice što su okrivljeni ranije osuđivani, sud je našao da
u konkretnom slučaju, s obzirom na navedene olakšavajuće okolnosti,  kao i na
činjenicu da ranije izvršeno djelo ne samo da nije iste vrste kao i predmetno
djelo već da nije ni učinjeno iz istih pobuda, u konkretnom slučaju  ima
mjesta primjeni kazne ispod zakonskog minimuma propisanog za predmetno
krivično djelo, pa im je shodno čl. 45 i 46 KZ CG izrekao kaznu zatvora u
trajanju od po 4  (četiri ) mjeseca, iako je zakonski minimum za ovo krivično
djelo 6 mjeseci.  
Sud je uvjerenja da je izrečena kazna srazmerna težini izvršenog krivičnog
djela i stepenu krivično - pravne odgovornosti okrivljenih, te da će se ovom
vrstom i visinom kazne, u okviru opšte svrhe izricanja krivičnih sankcija
predviđene čl. 4. st.2 KZ CG, postići svrha kažnjavanja propisana čl. 32 istog
Zakona. Osnovano se može očekivati da će izrečena kazna pozitivno djelovati na
prevaspitanje okrivljenih  i da će ista uticati na njih da ubuduće ne vrše
krivična djela.  
Vrijeme koje su optuženi  proveli u pritvoru i to K. D.ejan od 22.10.2011
godine do 10.11.2011 godine, a optuženi R. M. od 22.10.2011 do 15.11.2011
godine,  je uračunato u izrečenu kaznu na osnovu čl.51 st.1 KZ CG.  
       Odluka o troškovima krivičnog postupka je zasnovana na odredbi  člana 229 stav 1 Zakonika o krivičnom postupku.Visina  troškova krivičnog postupka  u iznosu od 107,25 eura koju je dužan platiti optuženi K. D.,  predstavlja  nagradu za vještaka medicinske struke, dr. K. H.,  i to iznos od 71,50 eura  i nagradu za vještaka medicinske struke dr.D. E.i iznos od 35,75 eura, a visina troškova krivičnog postupka u iznosu od 35,75 eura koju je dužan platiti optuženi R. M., predstavlja nagradu za vještaka medicinske struke dr.D. E., dok iznos od po 50,00 eura, predstavlja paušal koji je odmjeren s obzirom na složenost i trajanje krivičnog postupka, te s obzirom na imovno stanje okrivljenih  shodno čl.226 stav 3 ZKP-a.

Imovinsko-pravnog zahtjeva za naknadu štete nije bilo.  
Na osnovu iznijetih razloga, odlučeno je kao u izreci presude.  
OSNOVNI SUD U PLAVU ,
Dana 26.06.2012godine  
Zapisničar
S U D I J A
Nikočević Nermina,s.r.
Elica Pantović,s.r.  
PRAVNA POUKA:
Protiv ove presude može se izjaviti žalba
Višem sudu u Bijelom Polju, u roku od 8 dana
od dana prijema iste, a preko ovog suda.  
DNA:
1 x ODT-u
1 x  braniocu V. Dj., advokat iz P.
1 x braniocu, D. B., advokat iz P..  