K. broj 124/10
U IME NARODA
OSNOVNI SUD U BARU, kao prvostepeni krivični, u vijeću sastavljenom od sudije
Gorana Šćepanovića, kao predsjednika vijeća i sudija porotnika V. N. i P. M.,
kao članova vijeća, sa zapisničarom Milijanom Minić, u krivičnom predmetu
optuženog F. Z., zbog krivičnog djela prevara iz čl. 244. st. 3. u vezi st.1.
Krivičnog zakonika, po optužnici Osnovnog tužilaštva u Baru Kt.br. 266/07 od
30.03.2010. godine, nakon održanog glavnog javnog pretresa u prisustvu
zamjenika Osnovnog državnog tužioca u Baru N. A. i optuženog, dana 14.04.2011.
godine donio je, a dana 18.04.2011. godine, javno dana objavio,
P R E S U D U
Optuženi F. Z., JMBG ...., od oca S. i majke D. rođene Đ., rođen ... godine u
N., sa prebivalištem u N., naselje J. bb, srednjeg imovnog stanja, državljanin
Crne Gore, oženjen otac jednog maloljetnog djeteta, završio višu vojnu školu,
lošeg imovnog stanja, osuđivan presudama : Osnovnog suda u Baru K broj 364/07
od 30.06.2008. godine, zbog krivičnog djela falsifikovanje isprave iz čl.
412/1 u vezi čl. 49 KZ, na kaznu zatvora od 4 mjeseca, Osnovnog suda u
Podgorici K broj 09/945 od 04.03.2010. godine, zbog krivičnog djela prevara iz
čl. 244/1 KZ, na kaznu zatvora od 3 mjeseca, Osnovnog suda u Podgorici K broj
09/954 od 07.04.2010. godine, zbog krivičnog djela falsifikovanje isprave iz
čl. 412/1 KZ, na kaznu zatvora od 3 mjeseca uslovno za 1 godinu, Osnovnog suda
u Cetinju K broj 303/09 od 02.09.2009. godine, zbog krivičnog djela prevara iz
čl. 244/1 KZ, na kaznu zatvora od 3 mjeseca, uslovno za 1 godinu, Osnovnog
suda u Cetinju K broj 178/09 od 13.10.2009. godine, zbog krivičnog djela
prevara iz čl. 244/1 KZ, na kaznu zatvora od 30 dana, Osnovnog suda u
Podgorici K broj 08/946 od 23.04.2010. godine, zbog krivičnog djela prevara iz
čl. 244/1 KZ, na kaznu zatvora od 4 mjeseca i Osnovnog suda u Baru K broj
279/08 od 14.06.2010. godine, zbog krivičnog djela falsifikovanje isprave iz
čl. 412/1 u vezi čl. 49 KZ i navođenje na ovjeravanje neistinitog sadržaja iz
čl. 415/1 u vezi čl. 24 i 49 KZ, na kaznu zatvora od 5 mjeseci.
K r i v j e
Što je :
U toku februara mjeseca 2007. godine u Nikšiću, pribavio lažne isprave,
administrativne zabrane na lična primanja žiranata i izjave za žirante to : na
ime G.S. od 16.02.2007. godine, M. Z.a od 9.02.2007. godine, G.S. od
14.02.2007. godine i S.S. od 14.02.2007. godine, kao i prave administrativne
zabrane na lična primanja na ime B.I. od 15.02.2007. godine kojom je oštećeni
pristao da bude žirant za kredit nosioca G.D., na ime G.S. od 08.02.2007.
godine, koju je oštećeni G. potpisao za kredit koji je trebao da bude odobren
majci optuženog, a ne R.V., na ime B.G. od 14.02.2007. godine, koju je
oštećeni B.potpisao za kredit koji je trebao da bude odobren optuženom, a ne
P.A. i takve isprave upotrijebio kao prave, na način, što je navedene isprave
dao licima P.A., R.V. i G.D.u, koji su navedene isprave, za koje nijesu znali
da su lažne upotrijebili u postupku zaključenja ugovora o kreditu kod
»Opportunity« banke Filijale u Baru i to: kredit br. LD/07040/00163 od
09.02.2007. godine na ime R.V. iz Podgorice na iznos od 5.000 € i priložio
administrativne zabrane na lična primanja žiranata i izjave za žiranta na ime
G.S. od 08.02.2007. godine i na ime M. Z.a od 09.02.2007. godine, kredit br.
LD/07045/00097 od 14.02.2007. godine na ime P.A.a iz Podgorice na iznos od
4.000 € i priložio administrativne zabrane na lična primanja žiranata i izjave
za žiranta na ime G.S. od 14.02.2007. godine, na ime B.G. od 14.02.2007.
godine i na ime S.S. od 14.02.2007. godine i kredit br. LD/07047/00127 od
16.02.2007. godine na ime G.D. na iznos od 2.000 € i priložio administrativne
zabrane na lična primanja žiranata i izjave za žiranta na ime B.I.a od
15.02.2007. godine i na ime G.S. od 16.02.2007. godine te je tako dovedeno u
zabludu ovlašćeno službeno lice - agenta za kredit u »Opportunity« banci u
Baru da na štetu imovine lica označenih u ispravama kao žiranata, odobri
kredit u navedenim iznosima, koji novac su nosioci kredita dali nakon
podizanja u Opportunity banci optuženom F. Z.u, da bi nakon toga banke zbog
neispunjavanja ugovorenih obaveza - vraćanja kredita, iz sredstava oštećenih
žiranata kao solidarnih dužnika, realizovala naplatu svojih dospjelih
potraživanja, pa je optužen, kod unaprijed stvorene namjere da kredit nikada
ne plati, lažnim prikazivanjem činjenica, sebi pribavio protivpravnu imovinsku
korist, u iznosu od 11.000 €
- čime je učinio produženo krivično djelo - prevara iz čl. 244. st. 3. u vezi
st.1. i čl. 49 Krivičnog zakonika.
pa ga sud primjenom čl. 4, 32, 36 i 42 Krivičnog zakonika i čl. 359, 360 i 364
ZKP-a
O S U Đ U J E
Na kaznu zatvora u trajanju od 1 (jedne) godine.
Optuženi je dužan da na ime imovinsko pravnog zahtjeva u vidu naknade štete
oštećenom G.S. isplati iznos od 2.106,84 €, a oštećenom B.G. isplati iznos od
3.567,00 €. Za višak imovinsko pravnog zahtjeva preko dosuđenog iznosa
oštećeni G.S. i B.G. se upućuje na parnični postupak. Oštećeni M. Z. se radi
ostvarivanja imovinsko pravnog zahtjeva upućuje na parnični postupak.
Optuženi je dužan da plati troškove krivičnog postupka u iznosu od 700,00 €, u
roku od 15 dana od dana pravosnažnosti, pod prijetnjom izvršenja.
O b r a z l o ž e n j e
Optužnicom Osnovnog tužioca u Baru Kt.br. 266/07 od 30.03.2010. godine, koja
je precizirana na glavnom pretresu u pogledu činjeničnog opisa stavljeno je na
teret optuženom da je učinio produženo krivično djelo prevara iz čl. 244. st.
3. u vezi st.1 u vezi čl. 49. Krivičnog zakonika u sticaju sa krivičnim djelom
falsifikovanje isprave iz čl. 412. st. 1. Krivičnog zakonika.
Optuženi je u svojoj odbrani u prethodnom postupku izjavio da je tačno da je u
toku februara mjeseca 2007. godine u Nikšiću pribavio lažne javne isprave,
administrativne zabrane na lična primanja žiranata i takve isprave upotrijebio
kao prave, na način Što je formularne administrativne zabrane za žirante dao
licima P.A. i G.D.u, koji su navedene isprave za koje nijesu znali da su lažne
upotrijebili u postupku zaključenja ugovora o kreditu kod Opportunity banke
filijale u Baru i to kredit br. LD - 07045/00097 od 14.02.2007. godine na ime
P.A.a iz Podgorice za iznos od 4.000 €, i kredit br. LD/07047/00127 od
16.02.2007. godine na ime G.D. na iznos od 2.000 €, na način što je priložio
lažne administrativne zabrane na lična primanja žiranata samo G.S., iz
Nikšića, koji je bio jedan od žiranata za oba navedena kredita. Nije tačno da
je on pribavio lažne administrativne zabrane za žirante B.G., S. S. i B.I., za
pomenuta dva navedena kredita čiji su korisnici bili P.A. i G.D.. Takođe nije
tačno da je on pribavio lažne administrativne zabrane na lična primanja
žiranata za kredit br. LD/07040/00163 od 09.02.2007. godine čiji je korisnik
bila R.V. iz Podgorice na iznos od 5.000 €. Naime, odgovorno tvrdi da su mu za
taj kredit žiranti G.S. i M. Z. priložili administrativnu zabranu na njihova
primanja, odnosno dobrovoljno su pristali da budu žiranti za kredit koji je
odobren R.V. na iznos od 5.000 €. On je Rešetar Valentinu, P.A.a i G.D.
upoznao preko njegovog druga B. B., jer ih on prethodno nije lično poznavao.
Što se tiče žiranata osim G.S., on je sve navedene žirante lično poznavao i
svi su lično sa njim išli u svoja preduzeća i lično ovjeravali administrativne
zabrane i izjave za žiranta. On nije imao namjeru da te ljude prevari, ali je
u to vrijeme imao neke dugove koje je morao hitno da vrati, tako da je bio
prinuđen da to uradi. Sva ta tri kredita su se isprva vraćala na vrijeme,
međutim poslije toga on je ostao bez posla i on nije bio u mogućnosti da
uplaćuje rate za te kredite, tako da su sigurno od žiranata odbijane rate
prispjelih potraživanja. Međutim, on je svim žirantima mjesečno uplaćivao rate
za navedene kredite tako da ni jednom od žiranata nije prouzrokovao nikakvu
štetu. Na glavnom pretresu je izjavio da je u ovom sudu saslušan u toku
istrage. Potpisao je zapisnik, međutim, od strane branioca dobio je kopiju
zapisnika i tvrdi da dio izjave koji se nalazi na drugoj strani tačnije cijelu
izjavu na drugoj strani on nije potpisao. On je zaista dao izjavu koja se
nalazi na trećoj strani i pri svemu ostaje pri toj izjavi. Kako je došlo do
toga da u zapisnik bude unijet dio izjave na drugoj strani nije mu poznato.
Želi da doda da je G.S. prijatelj njegove porodice, njemu je zbog vraćanja
dugova i liječenja steriliteta supruge trebao novac, zbog ranijeg podizanja
kredita nije mogao da podigne kredit na svoje ime i jedino rješenje je bilo da
pronađe žirante, da ih zamoli da budu žiranti za kredite čiji bi nosioci bili
njegovi prijatelji i poznanici, a da nakon toga on otplaćuje kredit. Tako je i
došlo da njegov otac i on zamole G. S. prijatelja kuće da bude žirant za
kredit čiji bi nosilac bio drugo lice, a koji bi vraćala njegova porodica.
Njegov otac je S. rekao da će on pronaći nosioca, a da će njihova porodica
vraćati kredit. U to vrijeme bilo je puno poslova oko dobijanja kredita,
postojala je malo duža procedura, a on je uspio da preko jednog prijatelja
obezbijedi da u poslovnici Opportunity banke u Baru, po ubrzanoj proceduri
dobije kredit. Njegov otac i on su sa S. otišli u Fond PIO u Nikšiću i tamo je
on ovjerio administrativnu zabranu i izjavu. Njegov otac mu je rekao da im
treba kredit do 2.000 €, on je pristao i na ime G.D. podignut je kredit u tom
iznosu. B.I. je njegov drug, radi u MUP-u, na isti taj način mu je objasnio da
mu treba novac, da ne može da bude nosilac, uz molbu da žirant bude on, a da
bi nosilac bilo drugo lice uz njegovo obećanje da će kredit on vraćati.
Odgovorno tvrdi da je on u MUP-u ovjerio administrativnu zabranu i izjavu za
žiranta i da mu je to predao. Navedena izjava odnosno administrativna zabrana
nije imala iznos kredita jer koji će iznos bankea odobriti zavisilo je od
banke i od kreditne sposobnosti žiranata, ali mu je rekao da maksimalan iznos
može da bude do 7.000 € i on je na to pristao. Na isti način dobio je
administrativnu zabranu i izjavu njegovog oca G., koji je izjavu i zabranu
ovjerio Fondu PIO u Nikšiću, a što se iznosa tiče radilo se iznosu od 4.000 €.
S.S. je upoznao kao radnika gradske čistoće i to preko njegovog brata S..
Zamolio je da mu bude žirant, za iznos kredita do 7.000 €, on je pristao,
donio mu je ovjerene administrativne zabrane i izjave. On ne poznaje M. Z.a,
jednom prilikom vozio se u vozilu Taxi Maxi iz Nikšića kojim je upravljao B.
V. koga je kasnije vidio u zatvoru u Spužu, razgovarao je sa njim, o raznim
stvarima, počeli su priču i o kreditima i on je rekao da mu trebaju žiranti, a
on mu je rekao da on ima administrativnu zabranu i izjavu za jednog, da će mu
to predati da on to iskoristi za dobijanje kredita do 7.000 €, koliko mu je on
rekao da je maksimum i on mu je rekao da on dio novca koji je njemu trebao
njemu da. Još mu je rekao da je M. njegov rođak i da je lično sve potpisao,
tako da on nije sumnjao u porijeklo tih papira. Ni jedan kredit nije podignut
da se ne bi vratio, sve rate su vraćane u roku ili prije toga, u vrijeme kada
je bio na liječenju sa suprugom u Beogradu, ostavio je novac na računu kako bi
isti u slučaju da se on ne vrati na vrijeme mogao da bude uplaćen i da ljudi
koji su mu izašli u susret ne bi imali problema. Zbog ovog krivičnog djela
zbog istih kredita, gdje se pominju isti nosioci i žiranti on je već osuđen u
ovom sudu kod sudije L. A. Prilikom dobijanja svih kredita poštovana je
zakonska procedura i poslovna politika banke. Zbog toga protiv njega je vođen
postupak u sudu u Nikšiću a, radilo se o predmetu kredita G.S.. On je zbog
ovog postupka ostao bez posla, radio je kao autoprevoznik i tačno je da je u
jednom trenutku došlo do toga da se žirantima odbija od plate ili penzije, ali
tvrdi da je sve to ovim ljudima nadoknadio i da niko nije oštećen. On se
obavezao da će G.u platiti 1.200 € koliko mu je odbijeno od penzije, platiti u
četiri navrata po 300 € i to pred sudom, dvije rate mu je dao prije vremena, a
kada mu je isplatio drugu ratu tražio je da mu ostatak da odjednom, to tada
nije mogao da uradi i on i njegovi roditelji su pokušali da ga više puta
pozovu radi davanja novca, ali su nailazili na arogantno ponašanje, uvrede i
prijetnje prema svima njima, a posebno prema majci. On je svakom žirantu rekao
da je on stvarni nosilac kredita, ali da će formalni vlasnici biti drugi ljudi
i to njegovi drugovi, a da će ih nakon dobijanja kredita obavijestiti i o
nosiocima i o iznosu kredita koji je dobijen. On je sa ocem  G.a zamolio da
bude žirant za kredit do 2.000 €, a da ga je on kasnije zamolio da bude žirant
za još dva kredita, u maksimalnom iznosu do 7.000 €, i on je na to pristao i
rekao mu da nema problema, ako banka odobri jer je on prijatelj njihove kuće.
Od ta dva druga kredita podignuti su krediti u iznosu od 4.000 i 5000 € i on
je blagovremeno obaviješten i o iznosu. On je u vrijeme kada je bio u Beogradu
iznos od 1.150 ili 1,250 € koje je imao na računu isplatio G. S. tačnije
prebacio na njegov račun, on je to sve uredno plaćao na ime otplate, a G. je
bio čovjek koji mu je pomogao da se ubrza procedura za dobijanje kredita.
U dokaznom postupku saslušani su svjedoci oštećeni  G.S., M. Z., B.I., S. S.,
B.G., svjedoci R.V. P.A., G.D., pročitani su : dopis Opportunity banke AD
Podgorica br. 309/07 od 17.07.2007. godine, istorija otplate zajma za ugovor
br. LD07047/00127 na ime G.D., istorija otplate zajma za ugovor br.
LD07040/00163 na ime R.V., istorija otplate zajma za ugovor br. LD 07045/00097
na ime P.A., predugovor o kreditu i ugovor o kreditu br. LD07040/00163
zaključen između Opportunity banke i R. V., administrativna zabrana i izjava
na ime M. Z.a od 9.02.2007. godine, administrativna zabrana na penziju i
izjava za žiranta na ime G.S. od 8.02.2007. godine, predugovor i ugovor o
kreditu br. LD 07045/0097 od 14.02.2007. godine zaključen između Opportunity
banke i P.A.a, administrativna zabrana na penziju i izjava na ime B.G. od
14.02.2007. godine, administrativna zabrana i izjava na ime S. S. od
14.02.2007. godine, administrativna zabrana na penziju i izjava na ime G.S. od
14.02.2007. godine, predugovor i ugovor o kreditu br. LD 07047/00127 od
16.02.2007 godine zaključen između Opportunity banke i G.D., administrativna
zabrana na penziju i izjava na ime G.S. od 16.02.2007. godine, administrativna
zabrana od 15.02.2007. godine i izjava od 6.02.2007. godine na ime B.I., dopis
Opportunity banke AD Podgorica br. 48/09 od 20.01.2009. godine, dopis JP
Komunalno Nikšić br. 189 od 21.01.2009. godine, dopis Fonda PIO PJ Nikšić br.
01-40 od 29.01.2009. godine, potvrda Erste banke AD Podgorica od 16.12.2009.
godine, izvod iz kaznene evidencije na ime optuženog F. Z. PJ Nikšić br. 983
od 25.05.2010. godine, izvršen je uvid u spise predmeta Osnovnog suda Nikšić P
br. 895/07 tužioca M. Z.a protiv tužene Opportunity banke Podgorica JP
Komunalno Nikšić i spise predmeta ovog suda K br. 279/08, pročitani su : izvod
iz kaznene evidencije UP PJ Nikšić br. 2419 od 21.12.2010. godine na ime
optuženog F. Z., dopis Erste banke Podgorica od 19.01.2011. godine, nalazi i
mišljenja vještaka grafološke struke J. Z.. br. 17/11 od 30.01.2011. godine,
br. 16/11 od 30.01.2011. godine, br. 15/11 od 30.01.2011. godine, br. 14/11 od
30.01.2011. godine, br. 72/11 od 12.03.2011. godine, br. 73/11 od 12.03.2011.
godine, br. 74/11 od 12.03.2011. godine, br. 75/11 od 12.03.2011. godine,
saslušan je vještak J. Z. na glavnom pretresu.
Svjedok oštećeni G.S. je izjavio da F. Z. nije poznavao prije ovog dogadjaja,
već je poznavao njegovog oca F. S. sa kojim je bio dugogodišnji prijatelj i
poznanik, a takođe i sa njegovom braćom. Jednog dana F. S. je došao kod njega
u stan i pitao ga da li želi da bude žirant, koja bi podigao od 1.500 do 2.000
€ kredita. Kako se radi o dugogodišnjem prijatelju izašao mu je u susret i
rekao mu da će mu biti žirant, tj. odnosno žirant njegovoj supruzi, ali pod
uslovom da kredit iznosi od 2.000 €. F. S. mu je donio administrativnu zabranu
i formular izjave od banke, koje je on svojeručno potpisao, ali nije išao u
Fond PIO kao penzioner da iste ovjeri. Takođe F. S.je dao ličnu kartu koju je
on nakon što je fotokopirao njemu vratio, a sve za potrebe za podizanje
kredita na ime njegove supruge i samo u iznosu do 2.000 €. R. V. ne poznaje,
pa stoga ne bi joj nikada bio žirant, niti bi imao mogućnosti da joj bude
žirant, jer se ne poznaju i nema kontakta sa njom, zna samo da je kredit
podignut na njeno ime na iznos od 5.000 €, a da su žiranti on i M. Z., kojeg
takođe ne poznaje. Nikada nije podizao kredite u Opportunity banci, Filijali u
Baru, a ne poznaje bilo koga od njihovih službenika, niti je potpisao mjenicu
koja je uslov za dobijanje tog kredita, niti ga je iko pozvao da to uradi. Za
činjenicu da je žirant izvjesnoj R.V. za kredit u iznosu od 5.000 €, saznao je
kada su ga pozvali iz Uprave policije PJ Nikšić koji su ga pitali da li je
žirant izvjesnoj R.V. i uputili ga u Opportunity banku da provjeri o čemu se
radi. Došao je u Opportunity banku i tamo saznao da je pored njega žirant R.V.
i M. Z., kojeg ne poznaje. Tamo je takođe dobio i dokumentaciju, koja je
priložena prilikom odobravanja kredita, ali ne zna ko je ta dokumenta
priložio, jer je kao što je na početku rekao dokumenta dao samo F. S., ocu F.
Z., kako bi njegova supruga mogla da podigne kredit na svoje ime i samo u
iznosu do 2.000 €. Ista situacija se desila i u vezi sa kreditima na ime P.A.a
i na ime G.D., koji su takođe nosioci kredita, čiji je on navodni žirant, ali
takođe ta lica ne poznaje niti je ikada do ovog događaja čuo za njih. Na
glavnom pretresu je dodao da on jeste dao ličnu kartu i potpisao formular koji
predstavlja administrativnu zabranu i izjavu ali mu je to dao za kredit koji
bi trebalo da podigne njegova supruga jer mu je on to i tražio, a njegov uslov
je bio da se radi o iznosu do 2.000 € jer je on imao i druge odbitke zbog
kredita koje vraća banci. On ne poznaje ni R.V., ni P.A.a. Nakon što mu je od
strane suda pokazana administrativna zabrana i izjava Opportunity banke od
8.02.2007. godine potvrdio je da su u pitanju njegovi potpisi dodajući da nije
niko pitao da bude žirant R.V.. Uvidom u administrativnu zabranu i izjavu koje
glase na njegovo ime, a odnose se na kredit P.A.a kao korisnika odnosno
nosioca kredita izjavio je da potpis S. G. nije njegov potpis i da se radi o
čistom falsifikatu. Isto se odnosi i na administrativnu zabranu i izjavu koja
glasi na njegovo ime, a odnose se na korisnika kredita G.D.. On se kao
oštećeni pridružio krivičnom gonjenju, a postavio je imovinsko pravni zahtjev
koji će naknadno precizirati.
Svjedok oštećeni  M. Z. je izjavio da R.V. lično ne poznaje, niti je imao
ikakvog posla sa njom, isto tako nije joj bio žirant. Administrativnu zabranu
koja je potpisana njegovim imenom, on nije potpisao kao ni izjavu da je
saglasan da bude žirant korisniku kredita R.V., izdatih sa datumom 09.02.2007.
godine, a koja glase na iznos od 5.000 €. On je u jednom prethodnom periodu
bio žirant D. M. iz Nikšića, da je to prilikom potpisao samo izjavu kojom je
pristao da mu bude žirant, isto tako zna da taj kredit za koji mu je on bio
žirant on nije podigao, jer nije mogao. Njemu je stigla administrativna
zabrana na platu za R. V. i B. B., koga on ne poznaje. Ne sjeća se tačno kada
je to bilo, ali misli da se vremenski poklapa sa ugovorom koji je P.A.
zaključio sa Opportunity bankom broj ugovora DL/0704500097 od 14.02.2007.
godine, jer on je tada pristao da bude žirant F. Z.u koji je imao namjeru da
podigne kredit kod Opportunity banke u Nikšiću. Za potrebe toga kredita on je
potpisao administrativnu zabranu na penziju od 14.02.2007. godine s napomenom
da se tačno ne sjeća da li je to bio datum potpisivanja te administrativne
zabrane. Tu zabranu potpisao je lično u Fondu PIO, popunio lične podatke na
iznos od 4.000 € ovjerio i predao nakon toga F., s tim što u toj
administrativnoj zabrani tada nije bilo unijeto ime korisnika kredita. Isto
tako potpisao je i izjavu kojom pristaje da bude žirant na iznos od 4.000 €
pri čemu nije bilo isto tako unijeto ime korisnika kredita i kao takvu predao
je F. Z.u. Što se tiče datuma misli da se datum na izjavi poklapa sa datumom
na administrativnoj zabrani koju je on potpisao. Misli od prilike trećeg
mjeseca 2007. godine da je to bilo kada su počeli da mu odbijaju od penzije
ratu u iznosu od 87 € i to po osnovu kredita koji je P.A. podigao kod
Opportunity banke pod gore navedenim brojem. Tada se obratio F. jer je njemu
žirirao i pitao ga kakav je to kredit po osnovu kojeg on vraća, odnosno
otplaćuje ratu za P.A.a kada on sa njim nije imao nikakav dogovor niti je za
njega šta potpisao. Na to mu je F.odgovorio da je to neki njegov prijatelj -
P.A. i da će mu on uredno vraćati rate koje se njemu budu odbijale od penzije.
Njemu se od penzije odbija rata u visini od 87 €, a samo po osnovu tog
kredita. Odbijanje je još u toku i ima još da otplaćuje 14 rata, tj, 14
mjeseci. F. mu po osnovu rata koje su mu odbijene od penzije ništa nije
vratio, a ni P.A. kojeg ne poznaje. Na glavnom pretresu je dodao da ne poznaje
R. V. i prvi put je vidio na pretresu. On jeste jednom prilikom bio pristao da
bude žirant za kredit čiji je nosilac trebao da bude D. M., dao mu je kopiju
lične karta i potpisao izjavu žiranta, ali ga je on kasnije na njegovo pitanje
obavijestio da je on za dobijanje tog kredita angažovao nekog svog brata od
tetke, koji se preziva V. i da on nije uspio da podigne kredit, a tek u
policiji je saznao da je on bio žirant R.V. kojoj nije ni mogao biti žirant
jer je ne poznaje. Nakon što mu je pokazana administrativna zabrana i izjava
koja glasi na njegovo ime od 9.02.2007. godine za korisnika kredita R.V. i
izjavio je da potpisi žiranta nisu njegovi potpisi. Njemu je stopirano
odbijanje od plate zbog ovog predmeta, nakon što je podnio krivičnu prijavu u
Nikšiću. Njemu je na ime kredita odbijen dio jedne plate, ali on to ne traži
da mu se vrati. On je privatno angažovao vještaka grafologa, ne sjeća se ko je
bio u pitanju da utvrdi da sporni potpisi nisu njegov i on je to i utvrdio, a
postupak je vođen kod sudije Lj. K. u Nikšiću nije se mogao izjasniti da li se
pridružuje krivičnom gonjenju, a postavio je imovinsko pravni zahtjeva, isti
se odnose na dnevnice koje je imao zbog dolaska na sud.
Svjedok oštećeni  B.I. je izjavio da u vezi kredita koji je G.D. zaključio sa
Opportunity bankom 16.02.2007..godine na iznos od 2.000 € br. ugovora
LD/07047/00127 u kojem stoji da je on prvi žirant naveo je da je pristao da
imenovanom bude žirant i da je svrhu potpisao administrativnu zabranu na lična
primanja kao i izjavu da pristaje da bude žirant dana 06.02.2007. godine. U
vezi tog kredita G.D. je po njegovom saznanju, otplatio nekoliko rata, a
preostali veći dio drugi žirant G.S.. Isto tako odbijeno je i on njegove plate
otprilike nekih 500 € na ime toga kredita i taj kredit je u potpunosti
otplaćen. On je lično predao administrativnu zabranu i izjavu G.D.u, a da nije
išao u banku kada je kredit podignut od strane G.D.. Na glavnom pretresu je
dodao da je o tome da pristaje da bude žirant za kredit razgovarao sa F. Z.,
koji ga je zamolio da bude žirant, a da će G. biti nosilac kredita. Z. mu je
rekao da je on stvarni nosilac i da će isti vraćati. On je izjavi i
administrativnu zabranu ovjerio u MUP-u i predao Z.u i on je kasnije dobio
kredit. Zbog činjenice da kredit nije vraćan njemu je odbijeno oko 500 € od
plate. Njemu je F. Z. vratio najveći dio tog iznosa i to oko 400 €. On mu je
već bio žirant dva puta prije ovog i sa tim nije imao nikakvih problema. I ako
nije potpuno upoznat zna da je i njegov otac pristao da bude žirant F. i da mu
je predao izjavu i administrativnu zabranu, a misli da je odobreni kredit
glasio na iznos koji je njemu F. saopštio. Nije se pridružio krivičnom
gonjenju i nije postavio imovinsko pravni zahtjev.
Svjedok oštećeni S. S. je izjavio da je majka F. Z. radila u restoranu
Željezare »Jadran«, koji je u okviru Željezare Nikšić, a njegov brat Š. je
takođe bio zaposlen kao radnik u Željezari Nikšić. Njegov brat je zatražio od
njega da bude žirant majci F. Z., koju on lično ne poznaje i garantovao mu je
da će ona da vrati kredit i da on neće imati nikakvih problema. Bio je joj
žirant, a rekla mu je da će uzeti 1.000 ili 1.500 € i on je otišao i potpisao
izjavu da će biti žirant i to prije 3 do 4 godine i zna da se taj kredit
otplatio. Međutim, nakon 5 do 6 mjeseci počelo je da mu se odbija od plate, pa
kada je otišao u svoje preduzeće JP Komunalno da pita zbog čega mu se odbija
od plate, rekli su mu da je on žirant F. Z., a on njemu nikada nije nikakvu
izjavu potpisao. Tačno je da je potpisao njegovoj majci, ali F. Z. nije. Kada
je rekao Z. da mu se odbija od plate on je njemu neki mali iznos novaca
vratio, ali nije sa tim iznosom novca podmiren, ostalo je još da mu se vrati.
Takođe, njemu se ne odbija samo kredit za F. Z., već mu se odbija još za nekog
čovjeka koga ne poznaje, a od svog preduzeća dobio je podatke da mu se odbija
kredit i za P.A.a, kome nikada žirant nije bio. Ima šestoro djece i kada mu se
odbiju rate za ove kredite kojima nijesam bio žirant, on prima po 0,60 centri
platu. Na glavnom pretresu je dodao da mu je od plate odbijeno u 7-8 mjeseci
po 90 €, a odbijene su mu i tri rate od 80 € na ime kredita za nekog P.A.a
koga inače ne poznaje. On se F. obraćao jer su mu u firmi rekli da je nosilac
kredita Z. F. i on mu je četiri -pet puta dao po 40 ili 50 € koliko je imao.
Njemu je majka F. rekla da će ona biti nosilac kredita u iznosu od 1.500 €.
Nakon uvida u administrativnu zabranu i izjavu naveo je da potpisi žiranata
nisu njegovi. Jednom prilikom F. Z. i njegova majka su u njegovom naselju
prodavali piliće i zna da je Z. njegovom bratu Š. poklonio jedno 15-20 kg
pilića, ali ne zna po kom osnovu, niti mu je to brat rekao. Nije se pridružio
krivičnom gonjenju i nije postavio imovinsko pravni zahtjev.
Svjedok oštećeni  B.G. je izjavio da je on pristao da bude žirant F. Z.u za
kredit kod Opportunity banke. On je potpisao administrativnu zabranu na
penziju od 14.02.2007. godine, ali se ne sjeća da li je to bio datum njenog
potpisivanja. Zabranu je lično potpisao u Fondu PIO za kredit u iznosu od
4.000 € i istu predao F. Z., ali u zabrani tada nije bilo upisano ime
korisnika kredita. Isto se odnosi na izjavu koju je tom prilikom potpisao.
Misli da je od trećeg mjeseca 2007. godine počelo odbijanje od njegove penzije
u iznosu od 87 € na im kredita koji je podigao P.A.. Na pitanje koje je
postavio F. ko je P. jer on nije pristao da njemu bude žirant, odgovorio mu je
da je o njegov prijatelj i da će mu on vraćati rate koje u se budu odbijale od
penzije, međutim , od to obećanje nije održao i nije mu ništa platio po tom
osnovu. Na glavnom pretresu je dodao da je njemu na ime otplate kredita do
sada odbijano 87 € od penzije u proteklih 4 godine, ostalo je da mu se odbija
od penzije još 8 rata u iznosu od 87 €, a ukupan iznos koji treba da se vrati
iznosi 4.800 € jer je na iznos od 4.000 € koliko je iznosio kredit obračunata
i kamata. Na administrativnoj zabrani i izjavi u spisima predmeta nalazi se
njegov potpis. Pridružio se krivičnom gonjenju i postavio imovinsko pravni
zahtjev koji se odnosi na 40 rata u iznosu od 87 €.
Svjedok  R.V. je izjavila da je njena drugarica I. Ć.F. Z. ranije podigla
kredit i znala je tog čovjeka, ali ona ne zna odakle. F. Z. je znao da je ona
Irenina drugarica i prvi put joj je prišao na Autobuskoj stanici gdje je molio
da mu bude nosilac kredita i govorio joj je kako su mu pare hitno potrebne jer
nekim ljudima duguje pare. Ona je tada odbila da to učini jer čovjeka ne zna,
ali je on nakon toga više puta zvao na telefon i molio da mu podigne kredit i
pričao joj da neće imati nikakvih problema jer on ima žirante i ona samo treba
da podigne pare. Pričala je sa svojom drugaricom I. i ona joj je rekla da mu
pomogne i na kraju ona je se sažalila na tog čovjeka. Ona je svoju odluku da
mu pomogne saopštila svome ocu i ispričala mu da joj je Z. obećao da neće
imati nikakvih problema oko kredita, jer on dobro poznaje žirante i rekao joj
je da je jedan žirant penzioner. Ne sjeća se tačno kojeg dana je to bilo ali
ona je se sa Z. dogovorila da se nađu u gradu nakon čega su otišli za Bar gdje
je ona podigla kredit umjesto njega. Kada su stigli u Bar Z. joj je dao
dokumenta i rekao joj da uđe u banku i potraži čovjeka čijeg imena se ona sada
ne sjeća i da će joj završiti sve papire oko zaključenja ugovora o kreditu.
Ona je došla kod tog čovjeka koji je pregledao papire i rekao joj je da joj
može odobriti kredit na 5.000,00 €, a Z. joj je rekao da traži iznos od 7.000
€. Zaključila je ugovor o kreditu i taj čovjek je otišao na šalter rekao nešto
ženi koja je radila na šalteru, a ona je čula kako je rekao odbićeš neki iznos
ne može se sjetiti koliko je to para bilo, ta žena joj je stavila pare u
kovertu, a taj čovjek joj je pare dodao, izašla je iz zgrade i Z. predala
pare. Z. je htio da odu negdje na kafu i da joj kupi vaučer, kako bi je častio
što je ona odbila i od njega je samo zahtijevala da uredno vraća rate za
kredit. Ona ne poznajem žirante, samo zna da je jedan od njih penzioner, a to
joj je rekao F. Z.. Ona je sa Z. dva puta išla u banku kako bi se uvjerila da
on uredno vraća rate za kredit, a to iz razloga što je ona to od njega
zahtijevala, a da nebi imala problema oko tog kredita. Nakon nekog vremena ona
je dobila telegram od penzionera iz Nikšića u kome je bio njegov broj telefona
i poruka da mu se javi. Pozvala je tog čovjeka i on je od nje zahtijevao da
odu u Osnovni sud Nikšić, a sve zbog F. Z., ona je to odbila i objasnila mu da
je ona Z.u učinila uslugu i da nema ništa sa tim kreditom kao i da je vidjela
papire tog penzionera gdje on bio naveden kao žirant. Ona je pokušavala da
dobije F. Z. i da ga pita o čemu je problem, ali ga nije mogla dobiti na broj
telefona koji je ona imala. Ima negdje oko godina dana kako je ona povodom
istog slučaja dala izjavu pred MUP-om u Nikšiću. Na glavnom pretresu je dodala
da se u administrativnim zabranama i izjavama žiranata ne nalazi njen potpis
ili rukopis, a kada je u pitanju ugovor o kreditu od 9.02.2007. godine potpis
u rubrici korisnik jeste njen. Kada je izjavila da čovek koji je radio u banci
rekao drugoj ženi da odbije dio novca koji je trebalo da joj isplati, a radilo
se o rati za kredit. Njoj je Z. dao svu dokumentaciju za podizanje kredita i
rekao joj je da je sve regularno.
Svjedok  P.A. je izjavio da je u februaru mjesecu 2007 godine njega zvao
njegov dobar drug B. B. i rekao mu da nekom njegovom poznaniku F. Z. treba
pomoć, odnosno da li bih on želio da bude nosilac kredita. Tom čovjeku su pare
trebale za van tjelesnu oplodnju njegove žene. On je se čuo telefonom sa tim
čovjekom objasnio mu je zašto su mu potrebne pare, odnosno da mu treba 10.000
€ da je obezbijedio 6.000 i da mu je potreban kredit još od 4.000 €. On je
pristao da bude nosilac tog kredita, odnosno želio je pomoći čovjeku jer je u
pitanju bila van tjelesna oplodnja njegove žene. Sjutradan Z. je došao po
njega i sa njim u kolima je bio njegov drug B. B. i još jedan čovjek M. se
prezivao. Cijelim putem do Bara on se raspitivao i pitao ga između ostalog
zašto idu u Opportunity banku u Baru kada ista postoji u Podgorici. Z. je
odgovorio da poznaje čovjeka u toj banci i da će mu obezbijediti brzo
podizanje novca. Stigli su u Bar negdje oko 12,00 h, otišli u banku, sreli se
sa tim njegovim poznanikom sa kojim se Z. pitao nakon čega je taj čovjek kao
zaposleni u Opportunity banku uzeo od njega kopiju lične karte, a Z. je dao
ostalu papirologiju. Od njega se samo tražilo da potpiše ugovor o kreditu na
iznos od 4.000 € i on nije znao ko su žiranti. Potpisao je kredit i rečeno im
je da će pare biti oko 14,00 h, odnosno taj čovjek sa kojim se Z. pitao
završio je svu potrebnu papirologiju oko kredita i on im je rekao da dođu na
šalter banke oko 14,00 h kako bi podigli novac. Došli su u rečeno vrijeme,
podigao je oko 3,500 - 3,700,00 € na šalteru Opportunity banke. Na istom
šalteru on je predao pare F. Z.u i nakon toga su se vratili za Podgoricu.
Nakon mjesec dana pozvali su ga iz Opportunity banke i rekli da nije uplaćena
prva rata kredita, on je saznao Z. broj pozvao ga i rekao mu da uplati ratu za
kredit, a on mije rekao da je upravo krenuo za Bar. Nakon dva mjeseca od toga
opet su ga zvali iz Opportunity banke i rekli da se kredit ne otplaćuje i
pokušao je da dobije Z.a, ali nije mogao doći do njegovog telefona. On nije
želio da plaća rate za isti kredit jer pare nije ni uzeo. Išao je u policiju
Nikšić i Bar kako bi dao izjave povodom ovog slučaja. On ne poznaje žirante,
ali ga je zvao jedan čovjek čijeg se imena ne sjeća, čini mu se da je u
pitanju penzioner i prijetio da će podnijeti tužbu protiv njega i Z.a, on mu
je objasnio da nema ništa sa kreditom već da je Z.u učinio uslugu stavljajući
sebe kao nosioca kredita. Od Z.a nije dobio nikakvu naknadu za učinjenu uslugu
već je isti predložio da odu negdje na ručak što je on odbio iz razloga što je
izašao sa posla i trebalo je da se što prije vrati na isti. Na glavnom
pretresu je dodao da na administrativnim zabranama i izjavama žiranata koja ni
jedan od potpisa na izjavi ili administrativnoj zabrani nije njegov, a kada je
u pitanju Ugovor o kreditu njegov potpis se nalazi na predugovoru o kreditu od
14.02.2007. godine i Ugovoru o kreditu koji je zaključen istog dana u rubrici
klijent, odnosno korisnik. Osim što je potpisao Ugovor i predugovor o kreditu
on je svom drugu B. B. dao kopiju lične karte koja je bila potrebna za taj
kredit, ni jedan dokument koji je bio potreban za dobijanje kredita on nije
predao, a kada je on dana kada je zaključio kredit došao u banku, papiri su
bili spremni i njemu je radnik banke dao da potpiše predugovor i ugovor, a on
je siguran da je odobren iznos od 4.000 € kredita. U prethodnom postupku je
izjavio da je njemu isplaćen iznos od 3.500 do 3.700 €, ali se on tačno nije
mogao sjetiti o kom iznosu se radilo. Odmah pošto je novac primio on ga je
predao F. Z. Njemu je F. prije svega toga rekao da kada su u pitanju izjave
žiranata sve regularno, s obzirom na prijem koji su imali u banci njemu nije
bilo ništa sumnjivo, a vidio je da se u dokumentaciji nalazi kopija lične
karte G.S. i još jednog lica koje je bilo žirant, ali ne može da se izjasni ko
je u pitanju.
Svjedok  G.D. je izjavio da F. upoznao preko P.A., B. B. i V. R. koji su mu
rekli da im je Z. drug, da mu je potreban novac za liječenje steriliteta
supruge u Beogradu, da ukoliko želi on može biti nosilac kredita, uz garanciju
Z.u da će kredit vraćati. Sa F., P. i B., otišli su u Bar u Opportunity banku,
on je na zahtjev radnika K. Z. potpisao potrebne formulare. Siguran je da su
bila dva žiranta, ali se ne sjeća njihovih imena. Misli da je dobio iznos oko
3.000 €, a banka je zadržala proviziju. On je jednom prilikom provjerio nakon
dva do tri mjeseca i vidio da je početo sa vraćanjem, kredita mada zbog
proteka vremena nije siguran u to. Kasnije se nije interesovao da li je kredit
vraćen. On je F. upoznao dva dana prije nego što je kredit odobren. P., B. i
V. poznaje oko 10 godina.
Iz dopisa Opportunity banke AD Podgorica br. 309/07 od 17.07.2007. godine,
utvrđeno je da je dana 16.02.2007. godine isplaćen kredit broj LD/07047/00127
čiji je korisnik G.D. iz Podgorice. Kredit je isplaćen u iznosu od 2000 €.
Ugovor o kreditu je zaključio agent za kredite K. Z. iz Bara. Trenutni dug
iznosi 1.923,16 €. Postupak naplate preko solidarnog dužnika G.S. iz Nikšića,
koji je penzioner je pokrenut dana 13.06.2007. godine iz razloga što je
klijent sa uplatom dospjelih rata kasnio 57. Nije bilo uplata od strane Fonda
PIO u vezi kredita. Dana 09.02.2007. godine je isplaćen kredit broj
LD/07040/00163 čiji je korisnik R.V. iz Podgorice. Kredit je isplaćen u iznosu
od 5.000 €. Ugovor o kreditu je zaključio agent za kredite K. Z. iz Bara.
Trenutni dug prema banci iznosi 4.807,91 €. Postupak naplate preko solidarnog
dužnika G.S. iz Nikšića koji je penzioner pokrenut dana 13.06.2007. godine iz
razloga što je klijent sa uplatom dospjelih rata kasnio 69 dana. Nije bilo
uplata od strane Fonda PIO u vezi kredita. Dana 14.02.2007. godine je isplaćen
kredit broj LD/07045/00097 čiji je korisnik P.A. iz Podgorice. Kredit je
isplaćen u iznosu od 4.000 €. Ugovor o kreditu je zaključio agent za kredite
K. Z. iz Bara. Trenutni dug prema banci iznosi 3.849,12 €. Postupak naplate
preko solidarnog dužnika G.S. iz Nikšića koji je penzioner pokrenut dana
06.07.2007. godine iz razloga što je klijent sa uplatom dospjelih rata kasnio
63 dana. Nije bilo uplata od strane Fonda PIO u vezi kredita.
Iz istorije otplate zajma za ugovor br. LD07047/00127 na ime G.D., istorije
otplate zajma za ugovor br. LD07040/00163 na ime R.V. i istorije otplate zajma
za ugovor br. LD 07045/00097 na ime P.A. utvrđeni su iznosi i rokovi vraćanja
kredita.
Iz predugovora o kreditu i ugovora o kreditu br. LD07040/00163 zaključenog
između Opportunity banke i R. V. utvrđeno je da je isti zaključen dana
09.02.2007. godine za kredit u iznosu od 5.000 €.
Iz administrativne zabrane i izjave na ime M. Z.a od 9.02.2007. godine
utvrđeno je da se iste odnose na kredit nosioca R. V. u iznosu od 5.000 €.
Iz administrativne zabrane na penziju i izjave za žiranta na ime G.S. od
8.02.2007. godine utvrđeno je da se iste odnose na kredit nosioca R. V. u
iznosu od 5.000 €.
Iz predugovora i ugovora o kreditu br. LD 07045/0097 od 14.02.2007. godine
zaključenog između Opportunity banke i P.A. utvrđeno je da je isti zaključen
dana 14.02.2007. godine za kredit u iznosu od 4.000 €
Iz administrativne zabrane na penziju i izjave na ime B.G. od 14.02.2007.
godine utvrđeno je da se iste odnose na kredit nosioca P.A. u iznosu od 4.000
€
Iz administrativne zabrane i izjave na ime S. S. od 14.02.2007. godine
utvrđeno je da se iste odnose na kredit nosioca P.A. u iznosu od 4.000 €. Kao
datum ovjere u JP „Komunalno“ Nikšić naveden je 09.02.2007. godine.
Iz administrativne zabrane na penziju i izjave na ime G.S. od 14.02.2007.
godine utvrđeno je da se iste odnose na kredit nosioca P.A. u iznosu od 4.000
€
Iz predugovora i ugovor o kreditu br. LD 07047/00127 od 16.02.2007 godine
zaključen između Opportunity banke i G.D. utvrđeno je da je isti zaključen
dana 16.02.2007. godine za kredit u iznosu od 2.000 €.
Iz administrativne zabrane na penziju i izjave na ime G.S. od 16.02.2007.
godine utvrđeno je da se iste odnose na kredit nosioca G.D. u iznosu od 2.000
€.
Iz administrativne zabrane od 15.02.2007. godine i izjave od 6.02.2007. godine
na ime B.I. utvrđeno je da se iste odnose na kredit nosioca G.D. u iznosu od
2.000 €.
Iz dopisa Opportunity banke AD Podgorica br. 48/09 od 20.01.2009. godine
utvrđeno je da je dana 16.02.2007. godine isplaćen kredit broj LD/07047/00127
čiji je korisnik G.D. iz Podgorice. Kredit je isplaćen u iznosu od 2000 €.
Ugovor o kreditu je zaključio agent za kredite K. Z. iz Bara. Trenutni dug sa
glavnicom, redovnom i zateznom kamatom iznosi 928,63 €. Postupak naplate preko
solidarnih dužnika (žiranata) B.I. iz Nikšića, koji je zaposlen u MUP RCG u
Nikšiću i G.S. iz Nikšića, koji je penzioner je pokrenut dana 21.06.2007.
godine iz razloga što je klijent sa uplatom dospjelih rata kasnio 35 dana.
Nakon aktiviranja administrativnih zabrana kredit se naplaćuje od žiranta G.S.
na način što je iz Fonda PIO uplaćeno 885,42 € i to u iznosima od po 49,19 €
dok je iz MUP-a RCG na ime zabrana od žiranta B.I.a uplaćeno 351,30 € i to u
iznosima od po 35.13 €. Dana 09.02.2007. godine je isplaćen kredit broj
LD/07040/00163 čiji je korisnik R.V. iz Podgorice, Kredit je isplaćen u iznosu
od 5000.00 €. Ugovor o kreditu je zaključio agent za kredite K. Z. iz Bara.
Trenutni dug prema našoj banci sa glavnicom, redovnom i zateznom kamatom
iznosi 4.698,76 €. Postupak naplate preko solidarnih dužnika (žiranata) G.S.
koji je penzioner i M. Z. iz Nikšića koji je zaposlen u Javnom komunalnom
preduzeću u Nikšiću je pokrenut dana 11.06.2007. godine iz razloga što je
klijent sa uplatom dospjelih rata kasnio 32 dana. Nakon aktiviranja
administrativnih zabrana kredit se naplaćivao od žiranta G.S. na način što je
iz Fonda PIO dosad uplaćeno 328,00 € i to u iznosima od po 164.00 €. Nije bilo
uplata iz Javnog komunalnog preduzeća u Nikšiću od drugog žiranta M. Z. iz
Nikšića. Dana 14.02.2007. godine je isplaćen kredit broj LD/07045/00097 čiji
je korisnik P.A. iz Podgorice. Kredit je isplaćen u iznosu od 4000 €. Ugovor o
kredituje zaključio agent za kredite K. Z. iz Bara. Trenutni dug prema banci
sa glavnicom, redovnom i zateznom kamatom iznosi 2.328.29 €. Postupak naplate
preko solidarnih dužnika (žiranata) S. S. iz Nikšića, koji je zaposlen u
Javnom komunalnom preduzeću u Nikšiću, G.S. iz Nikšića i B.G. iz Nikšića, koji
su penzioneri je pokrenut dana 11.06.2007. godine iz razloga što je klijent sa
uplatom dospjelih rata kasnio 26 dana. Nakon aktiviranja administrativnih
zabrana kredit sg naplaćuje od žiranta S. S. na način što je iz Javnog
komunalnog preduzeća u Nikšiću uplaćeno 273,00 € u iznosima od po 91,00 €. Iz
Fonda PIO je od žiranta B.G. uplaćeno 1.479,00 € u iznosima od po 87.00 € dok
od žiranta G.S. iz Nikšića uplata nije bilo.
Iz dopisa JP Komunalno Nikšić br. 189 od 21.01.2009. godine utvrđeno je da su
u tom preduzeću ovjerene dvije administrativne zabrane dana 08.02.2007. godine
na ime M. Z.a pod brojem 644, nosioca kredita R.V. i pod istim brojem ,
nosioca kredita B. B. Dana 09.02.2007. godine ovjerena je administrativna
zabrana na ime S. S. pod brojem 662, nosioca kredita P.A. Administrativne
zabrane su ovjerene na osnovu ličnih karta, a ko je na ovjeru donio te isprave
nisu u saznanju.
Iz dopisa Fonda PIO PJ Nikšić br. 01-40 od 29.01.2009. godine utvrđeno je da
se ovjera administrativnih zabrana vrši na osnovu ličnog prisustva penzionera.
Ne posjeduju evidencije o ovjerenim administrativnih zabrana iz februara 2007.
godine, pa ni za G.S. i B.Gojka, jer se primjerci nisu zadržavali u tom
organu.
Iz potvrde Erste banke AD Podgorica od 16.12.2009. godine utvrđeno je da je
B.G. bio žirant za kredit nosioca P.A., da je banka bila prinuđena da aktivira
administrativne zabrane i da je preko Fonda PIO naplaćeno ukupno 2.436,00 €,
odnosno 28 uplata po 87 €.
Iz izvoda iz kaznene evidencije na ime optuženog F. Z. PJ Nikšić br. 983 od
25.05.2010. godine utvrđeno je da je optuženi osuđivan presudama : Osnovnog
suda u Baru K broj 364/07 od 30.06.2008. godine, zbog krivičnog djela
falsifikovanje isprave iz čl. 412/1 u vezi čl. 49 KZ, na kaznu zatvora od 4
mjeseca, Osnovnog suda u Podgorici K broj 09/945 od 04.03.2010. godine, zbog
krivičnog djela prevara iz čl. 244/1 KZ, na kaznu zatvora od 3 mjeseca,
Osnovnog suda u Podgorici K broj 09/954 od 07.04.2010. godine, zbog krivičnog
djela falsifikovanje isprave iz čl. 412/1 KZ, na kaznu zatvora od 3 mjeseca
uslovno za 1 godinu, Osnovnog suda u Cetinju K broj 303/09 od 02.09.2009.
godine, zbog krivičnog djela prevara iz čl. 244/1 KZ, na kaznu zatvora od 3
mjeseca, uslovno za 1 godinu
Uvidom u spise predmeta Osnovnog suda Nikšić P br. 895/07 tužioca M. Z. protiv
tužene Opportunity banke Podgorica JP Komunalno Nikšić utvrđeno je da je
presudom utvrđena ništavost administrativne zabrane na ličnim primanjima
tužioca po osnovu ugovora o kredit br. LD 07040/00163 od 9.02.2007. godine na
ime R.V. i administrativne zabrane na ličnim primanjima tužioca po osnovu
ugovora o kreditu LD 07043/00109 od 8.02.2007. godine na ime B. B. Istom
presudom obavezani su tuženi da solidarno plate tužiocu na ime troškova iznos
od 1.614,50 €. Viši sud u Podgorici je rješenjem Gž 3869/09 potvrdio rješenje
o troškovima iz gore navedene presude, presudom Gž 1801/09 od 22.06.2009.
godine potvrđena je presuda.
Uvidom u spise predmeta ovog suda K br. 279/08 utvrđeno je da je optuženi
oglašen krivim zbog krivičnog djela falsifikovanje isprave iz čl. 412/1 u vezi
čl. 49 KZ i navođenje na ovjeravanje neistinitog sadržaja iz čl. 415/1 u vezi
čl. 24 i 49 KZ, na kaznu zatvora od 5 mjeseci, a ista se odnosi na
administrativne zabrane koje glase na ime R. D., Ć. I., F. N., V. Ž., Ć. V.,
P. T., P. S. Sud je na osnovu navedene presude utvrdio da optuženi nije osuđen
zbog krivičnog djela koje mu je stavljeno na teret jer je optuženi izjavio da
je presudom K br. 279/08 osuđen zbog istog krivičnog djela za koje se vodi
krivični postupak.
Iz izvoda iz kaznene evidencije UP PJ Nikšić br. 2419 od 21.12.2010. godine na
ime optuženog F. Z. utvrđeno je da je osuđivan presudama : Osnovnog suda u
Baru K broj 364/07 od 30.06.2008. godine, zbog krivičnog djela falsifikovanje
isprave iz čl. 412/1 u vezi čl. 49 KZ, na kaznu zatvora od 4 mjeseca, Osnovnog
suda u Podgorici K broj 09/945 od 04.03.2010. godine, zbog krivičnog djela
prevara iz čl. 244/1 KZ, na kaznu zatvora od 3 mjeseca, Osnovnog suda u
Podgorici K broj 09/954 od 07.04.2010. godine, zbog krivičnog djela
falsifikovanje isprave iz čl. 412/1 KZ, na kaznu zatvora od 3 mjeseca uslovno
za 1 godinu, Osnovnog suda u Cetinju K broj 303/09 od 02.09.2009. godine, zbog
krivičnog djela prevara iz čl. 244/1 KZ, na kaznu zatvora od 3 mjeseca,
uslovno za 1 godinu, Osnovnog suda u Cetinju K broj 178/09 od 13.10.2009.
godine, zbog krivičnog djela prevara iz čl. 244/1 KZ, na kaznu zatvora od 30
dana, Osnovnog suda u Podgorici K broj 08/946 od 23.04.2010. godine, zbog
krivičnog djela prevara iz čl. 244/1 KZ, na kaznu zatvora od 4 mjeseca i
Osnovnog suda u Baru K broj 279/08 od 14.06.2010. godine, zbog krivičnog djela
falsifikovanje isprave iz čl. 412/1 u vezi čl. 49 KZ i navođenje na
ovjeravanje neistinitog sadržaja iz čl. 415/1 u vezi čl. 24 i 49 KZ, na kaznu
zatvora od 5 mjeseci.
Iz dopisa Erste banke Podgorica od 19.01.2011. godine utvrđeno je da je dana
16.02.2007. godine isplaćen kredit broj LD/07047/00127 čiji je korisnik G.D.
iz Podgorice. Kredit je isplaćen u iznosu od 2000 €. Ugovor o kreditu je
zaključio agent za kredite K. Z. iz Bara. Dug prema banci je izmiren. Postupak
naplate preko solidarnih dužnika (žiranata) B.I. iz Nikšića, koji je zaposlen
u MUP RCG u Nikšiću i G.S., koji je penzioner je pokrenut dana 21.06.2007.
godine iz razloga što je klijent sa uplatom dospjelih rata kasnio 35 dana.
Nakon aktiviranja administrativnih zabrana kredit se naplaćuje od žiranta G.S.
na način što je iz Fonda PIO uplaćeno 1.770,84 € i to u iznosima od po 49,19 €
dok je iz MUP-a RCG na ime zabrana od žiranta B.I. uplaćeno 667,47 € i to u
iznosima od po 35,13 €. Dana 09.02.2007. godine je isplaćen kredit broj
LD/07040/00163 čiji je korisnik R.V. iz Podgorice,. Kredit je isplaćen u
iznosu od 5.000 €. Ugovor o kreditu je zaključio agent za kredite K. Z. iz
Bara. Trenutni dug prema banci sa glavnicom, redovnom i zateznom kamatom
iznosi 4.698,76 €. Postupak naplate preko solidarnih dužnika (žiranata) G.S.
iz Nikšića, koji je penzioner i M. Z. iz Nikšića, koji je zaposlen u Javnom
komunalnom preduzeću u Nikšiću je pokrenut dana 11.06.2007. godine iz razloga
što je klijent sa uplatom dospjelih rata kasnio 32 dana. Nakon aktiviranja
administrativnih zabrana kredit se naplaćivao od žiranta G.S. na način što je
iz Fonda PIO dosad uplaćeno 328,00 € i to u iznosima od po 164,00 €. Do dana
upućivanja dopisa nije bilo uplata iz Javnog komunalnog preduzeća u Nikšiću od
drugog žiranta M. Z.a iz Nikšića. Dana 14.02.2007. godine je isplaćen kredit
broj LD/07045/00097 čiji je korisnik P.A. iz Podgorice. Kredit je isplaćen u
iznosu od 4.000 €. Ugovor o kredituje zaključio agent za kredite K. Z. iz
Bara. Trenutni dug prema banci dan sa glavnicom, redovnom i zateznom kamatom
iznosi 454,60 €. Postupak naplate preko solidarnih dužnika (žiranata) S. S. iz
Nikšića, koji je zaposlen u Javnom komunalnom preduzeću u Nikšiću, G.S. iz
Nikšića, B.G. iz Nikšića, koji su penzioneri je pokrenut dana 11.06.2007.
godine iz razloga što je klijent sa uplatom dospjelih rata kasnio 26 dana.
Nakon aktiviranja administrativnih zabrana kredit se naplaćuje od žiranta S.S.
na način što je iz Javnog komunalnog preduzeća u Nikšiću uplaćeno 273,00 € u
iznosima od po 91,00 €. Iz Fonda PIO je od žiranta B.G. uplaćeno 3.567,00 € u
iznosima od po 87,00 € dok od žiranta G.S. iz Nikšića nije bilo uplata. Ne
postoji podatak daje optuženi F. Z. lično otplaćivao kredite. Pravilo banke je
da se sredstva obezbjeđenja delikventnog zajma aktiviraju ako klijent kasni sa
uplatom dospjele rate 15 dana.
U nalazu i mišljenju vještaka grafološke struke J. Z. br. 17/11 od 30.01.2011.
godine navedeno je da je proučavanje rukopisa kojim su ispisani sporni potpisi
konstatovani na prethodno spornim dokumentima te njihovo upoređenje sa
nespornim rukopisom svojeručno ispisanim od strane F. Z. bilo je potpuno
onemogućeno iz razloga što vještaku nije dostavljen odgovarajuća količina
nespornih rukopisnih sadržina svojeručno ispisanih od F. Z., ispisanim kako
pisanim isto tako i štampanim slovima ćiriličnog i latiničnog pisma.
U nalazu i mišljenju vještaka grafološke struke J. Z. br. 16/11 od 30.01.2011.
godine navedeno je da je proučavanje spornih potpisa koji glase na ime M. Z.a
konstatovanih kako na kopiji spornog formulara Administrativne zabrane na
lična primanja - zaradu zaposlenog Oppotunity banke A.D.- Podgorica kojom M.
Z. dana 08.02.2007 godine izjavljuje da je saglasan, da bude žirant korisniku
kredita R.V. (rubrika: „potpis radnika /jemca/ dužnika kao i na kopiji spornog
formulara Izjave Opportunitv banke A.D.- Podgorica kojom M. Z. dana 09.02.2007
godine izjavljuje da je saglasan da bude žirant korisniku kredita R.V.
(rubrika . „svojeručni potpis žiranta“) i njihovo adekvatno upoređenje sa
nespornim potpisima svojeručno ispisanim od strane M. Z.a, bilo je potpuno
onemogućeno jer vještaku nije dostavljena adekvatno odgovarajuća količina kako
nespornih rukopisnih sadržina isto tako i nespornih ličnih potpisa svojeručno
ispisanih od strane M. Z.a, ispisanim kako pisanim isto tako i štampanim
slovima latiničnog pisma, neophodnim cilju upoređenja sa spornim. Isto se
odnosi kako na kvantitet isto tako i na kvalitet istih.
U nalazu i mišljenju vještaka grafološke struke J. Z. br. 15/11 od 30.01.2011.
godine navedeno je da je sporne potpise koji glase na ime G.S. konstatovane
kako na kopiji spornog formulara Administrativne zabrane na penziju
Opportunity banke A.D.- Podgorica kojom G.S. dana 16. 02.2007 godine
izjavljuje da je saglasan da bude žirant korisniku kredita G.D.u (rubrika:
„potpis penzionera /jemca/ dužnika), te na original spornom formularu Izjave
Opportunity banke A.D.- Podgorica kojom G.S. dana 16.02.2007. godine
izjavljuje da je saglasan da bude žirant kredita G.D.u (rubrika: svojeručni
potpis žiranta) te na kopiji spornog formulara Administrativne zabrane na
penziju Opportunity banke AD Podgorica kojom G.S. dana 4.02.2007. godine
izjavljuje da je saglasan da bude žirant korisniku kredita P.A. (rubrika:
potpis penzionera /jemca/ dužnika), kao i na original spornom formularu Izjave
Opportunity banke AD Podgorica kojom G.S. dana 14.02.2007. godine izjavljuje
da je saglasan da bude žirant korisniku kredita P.A. (rubrika: svojeručni
potpis žiranta) nije ispisao G.S..
U nalazu i mišljenju vještaka grafološke struke J.Z. br. 14/11 od 30.01.2011.
godine navedeno je da je sporne potpise koji glase na ime G.S. konstatovane
kao na kopiji spornog formulara Administrativne zabrane na penziju Opportunity
banke AD Podgorica kojom G.S. dana 8.02.2007. godine izjavljuje da je saglasan
da bude žirant korisniku kredita R.V. (rubrika: potpis
penzionera/jemca/dužnika) kao i na kopiji spornog formulara Izjave Opportunity
banke AD Podgorica kojom G.S. dana 8.02.2007. godine izjavljuje da je saglasan
da bude žirant korisniku kredita R.V. (rubrika: svojeručni potpis žiranta)
svojeručno je ispisao G.S..
U nalazu i mišljenju vještaka grafološke struke J. Z. br. 72/11 od 12.03.2011.
godine navedeno je da je sporne potpise koji glase na ime S. S. konstatovane
kako na original spornom formularu Administrativne zabrane na lična primanja
/zarada zaposlenog Opportunity banke AD Podgorica kojom S. S. dana
09.02.2007. godine izjavljuje da je saglasan da bude žirant korisniku kredita
P.A. ( rubrika: potpis radnika /jemca/ dužnika) kao i na originalu spornog
formulara izjave Opportunity banke AD Podgorica kojom S. S. dana 14.02.2007.
godine izjavljuje da je saglasan da bude žirant korisniku kredita P.A.
(rubrika: svojeručan potpis žiranta) nije ispisao S. S.
U nalazu i mišljenju vještaka grafološke struke J. Z. br. 73/11 od 12.03.2011.
godine navedeno je da proučavanjem i međusobnim upoređenjem spornih potpisa
koji glase na ime G.S. konstatovanim kako na kopiji spornog formulara
Administrativne zabrane na penziju Opportunity banke A.D.- Podgorica kojom
G.S. dana 16.02.2007 godine izjavljuje da je saglasan da bude žirant korisniku
kredita G.D.u (rubrika: „potpis penzionera /jemca/ dužnika“ ), te na original
spornom formularu Izjave Opportunity banke A.D.- Podgorica kojom G.S. dana
16.02.2007. godine izjavljuje daje saglasan da bude žirant korisniku kredita
G.D.u (rubrika: „svojeručni potpis žiranta“) te na kopiji spornog formulara
Administrativne zabrane na penziju Opportunity banke A.D.-Podgorica kojom G.S.
dana 14.02.2007. godine izjavljuje da je saglasan da bude žirant korisniku
kredita P.A. (rubrika: „potpis penzionera /jemca/ dužnika“) kao i na original
spornom formularu Izjave Opportunity banke A.D.- Podgorica kojom G.S. dana
14.02.2007 godine izjavljuje da je saglasan da bude žirant P. A. (rubrika:
„svojeručni potpis žiranta“); uočene su izražene sličnosti koje upućuju na
sasvim određeni zaključak da se u konkretnom slučaju radi o jednom te istom
skripteru istih. Ove sličnosti manifestuju se kako u opštim (stepen
ispisanosti upoređenih potpisa; prostorni raspored slova upoređenih potpisa;
nagib i kalibar slova upoređenih potpisa i dr.) isto tako i u individualnim
grafičkim karakteristikama. Ilustracije radi, vještak ukazuje na konstatovane
sličnosti između slijedećih niže navedenih i međusobno odgovarajućih slova, i
to: po načinu formiranja slova „r“ te obliku istih u cjelini, po načinu
formiranja slova „ć“ te obliku istih u cjelini, po načinu formiranja slova
„t“, „ i“, „g“ „v“. Vještak je mišljenja da je sporne potpise ispisao F. Z..
U nalazu i mišljenju vještaka grafološke struke J. Z. br. 74/11 od 12.03.2011.
godine navedeno je da su proučavanjem i međusobnim upoređenjem spornih potpisa
koji glase na ime M. Z.a konstatovanim kako na kopiji spornog formulara
Administrativne zabrane na lična primanja /zaradu/ zaposlenog Opportunity
banke A.D.- Podgorica kojom M. Z. dana 08.02.2007 godine izjavljuje da je
saglasan da bude žirant korisniku kredita R.V. (rubrika: „ potpis radnika
/jemca/ dužnika“) kao i na kopiji spornog formulara Izjave Opportunity banke -
Podgorica kojom M. Z. dana 09.02.2007 godine izjavljuje da je saglasan da bude
žirant korisniku kredita R.V. (rubrika: „svojeručni potpis žiranta“): uočene
su samo izražene sličnosti koje upućuju na sasvim određeni zaključak da se u
konkretnom slučaju radi o jednom te istom skripteru istih. Ove sličnosti
manifestuju se kako u opštim (stepen ispisanosti upoređenih potpisa; prostorni
raspored slova upoređenih potpisa; nagib i kalibar slova upoređenih potpisa i
dr.) isto tako i u individualnim grafičkim karakteristikama. Ilustracije radi,
vještak ukazuje na konstatovane sličnosti između slijedećih niže navedenih
međusobno odgovarajućih slova, i to: po načinu formiranja slova „z“, „v“, „k“,
„i“ te obliku istih u cjelini kao i po načinu formiranja slova „M“ te obliku
istih u cjelini. Vještak je mišljenja da je sporne potpise ispisao F. Z..
U nalazu i mišljenju vještaka grafološke struke J. Z. br. 75/11 od 12.03.2011.
godine navedeno je da je proučavanjem i međusobnim upoređenjem spornih potpisa
koji glase na ime S. S. K. kako na originalu spornog formulara Administrativne
zabrane na lična primanja /zaradu/ zaposlenog Opportunity banke A.D.-
Podgorica kojom S. S. dana 09.02.2007 godine izjavljuje da je saglasan da bude
žirant korisniku kredita P.A. (rubrika: „potpis Radnika /jemca/ dužnika“) kao
i na originalu spornog formulara Izjave Opportunity banke A.D.- Podgorica
kojom S. S. dana 14.02.2007 godine izjavljuje da je saglasan da bude žirant
korisniku kredita P.A. (rubrika: „svojeručni potpis žiranta“); uočene su
izražene sličnosti koje upućuju na sasvim određeni zaključak da se u
konkretnom slučaju radi o jednom te istom skripteru istih. Ove sličnosti
manifestuju se kako u opštim (stepen ispisanosti upoređenih potpisa; prostorni
raspored slova upoređenih potpisa; nagib i kalibar slova upoređenih potpisa i
dr.) isto tako i u individualnim grafičkim karakteristikama. Vještak je
mišljenja da sporne potpise koji glase na ime S. S.nije ispisao F. Z..
Vještak grafološke struke J. Z. je na glavnom pretresu izjavio da kada je u
pitanju nalaz i mišljenje br. 73/11 od 12.03.2011. godine proučavanjem spornih
potpisa i adekvatnim upoređenjem sa nespornim potpisima uzetih od F. Z. uočene
su izražene sličnosti koji se manifestuju u 90 % upotrebljenih slova. Tačno je
da je vještak našao razliku samo u jednom slovu slovu „ć“, ali cijeneći uočene
sličnosti koje se manifestuju u daleko većem broju slova koja su slična sa
nespornim rukopisom vještak je dao mišljenje kako to stoji u predmetnom
nalazu. Dakle, od 9 slova upotrebljenih za ispisivanje spornog potpisa vještak
je našao sličnosti u 7 slova i prezentovao isto foto dokumentacijom iz koje se
jasno vide sličnosti između upoređenih slova, kako po obliku isto tako i po
količini poteza upotrebljenih za formiranje istih, a to su slovo „r“ slovo „i“
slovo „g“ , međusobna vezanost slova „s“ sa „t“ slova „k“ i slova „v“. U
nalazu 74/11 isto važi i za ovaj nalaz za nalaz 73/11, s tim što od 10 slova
upotrebljenih za ispisivanje spornog potpisa 6 slova su izrazito slični sa
slovima u spornom rukopisu a to su slova „r“, „z“, „k“, „i“, „m“ , „n“. Ovo je
jasno prezentovano i foto dokumentacijom koja je sastavni dio ovog
vještačenja.
Ocjenom izvedenih dokaza utvrđeno je da je optuženi učinio krivično djelo na
način predstavljen u dispozitivu.
Optuženi u svojoj odbrani ne priznaje da je učinio krivično djelo, navodeći u
prethodnom postupku da jeste pribavio lažne administrativne zabrane koje je
dao P.A. i G.D.u, da nije tačno da je pribavio lažne administrativne zabrane
na ime B.G., S.S. i B.I.a, a da su mu B.G. i M. Z. priložili ovjerene
administrativne zabrane. Na glavnom pretresu nije priznao krivično djelo
navodeći da nije tačno da je u prethodnom postupku izjavio da je pribavio
lažne administrativne zabrane koje je dao P.A. i G.D.u, da su sve
administrativne zabrane pribavljene na zakonit način, da je svim žirantima
rekao da će on biti stvarni nosilac kredita, a da će formalni nosioci biti
druga lica, i da je on vraćao kredite koji su bili podignuti, a neke rate i
prije ugovorenih rokova. Sud je odbranu optuženog cijenio kao neosnovanu i kao
pokušaj izbjegavanja krivice. Prije svega.
Optuženi je izjavio da su G.S. i M. Z. pristali da mu budu žiranti i da su i
da su mu predali ovjerene administrativne zabrane, a da su on i njegov otac
zamolili G. da bude žirant u njegovom kreditu čiji će nosilac biti drugo lice.
Iz iskaza oštećenog G.S. utvrđeno je da je on zaista pristao da bude žirant,
ali za kredit koji bi podigla majka optuženog, a ne R.V. i G.D. koje on ne
poznaje. Dodao je da se na administrativnoj zabrani za kredit nosioca R. V.
nalazi njegov potpis, ali ne i na administrativnim zabranama za kredite
nosioca P.A.a i G.D.. Iskaz oštećenog potvrđuje i vještak grafolog J.Z. koji
je u nalazima i mišljenjima naveo da se na administrativnoj zabrani i izjavi
od 08.02.2007. godine za kredit nosioca R. V. nalazi potpis G.S., da se na
administrativnoj zabrani i izjavi od 16.02.2007. godine za kredit nosioca G.D.
ne nalazi potpis G.S., a da potpis na administrativnoj zabrani i izjavi
pripada optuženom. Dakle, oštećeni G.S. jeste pristao da bude žirant, ali samo
za jedan kredit čiji je nosilac trebala da bude majka optuženog, a nije
pristao da bude žirant za kredite drugih nosilaca.
Iz iskaza oštećenog M. Z. utvrđeno je da je i on pristao da bude žirant
optuženom za kredit u iznosu od 4.000 €, ali da nije pristao da bude žirant
P.A.. Optuženi je izjavio da je administrativnu zabranu na ime M. Z.a dobio od
taksiste V. B., koji mu je izjavio da je ista autentična. Odbrana optuženog je
nelogična, jer je izjavio da je V. B. prvi put vidio u životu i da mu je on
predao administrativnu zabranu na ime M. Z.a. Optuženi je lice koje je imalo
iskustva sa podizanjem kredita, bio je upoznat da se administrativna zabrana
daje određenom licu, za tačno određeni kredit, i da administrativne zabrane
nisu hartije od vrijednosti na donosioca koje bi mogao da iskoristi svako ko
je u njihovom posjedu. Na kraju, optuženi je u svojoj odbrani izjavio da on ne
poznaje M. Z.a, iz čijeg iskaza je utvrđeno da se optuženi i oštećeni poznaju,
pa je i u tom dijelu odbrana optuženog neosnovana. Iz nalaza i mišljenja
vještaka grafologa J. Z. potvrđen je iskaz oštećenog da on nije potpisao
administrativnu zabranu jer je utvrđeno je da se na administrativnoj zabrani i
izjavi od 08.02.2007. godine za kredit nosioca R. V. nalazi potpis optuženog.
Iz iskaza oštećenog B.I. utvrđeno je da je on pristao da bude žirant za kredit
čiji će nosilac biti G.D., a čiji bi stvarni nosilac bio optuženi, i u tom
dijelu odbrana optuženog je saglasna sa iskazom oštećenog B.I.
Iz iskaza oštećenog S.S. utvrđeno je da on nije pristao da bude žirant za
kredit u iznosu od 7.000 €, kako je naveo optuženi u svojoj odbrani, da je on
pristao da bude žirant za kredit čiji bi nosilac bila majka optuženog u iznosu
1.000-1.500 €, a ne P.A. koga ne poznaje. Iskaz oštećenog da nije potpisao
administrativnu zabranu potvrđen je iz nalaza i mišljenja vještaka grafologa
J. Z. jer je utvrđeno je da se na administrativnoj zabrani i izjavi od
09.02.2007. godine za kredit nosioca P.A. ne nalazi potpis oštećenog. Osim
toga, datum koji je naveden na administrativnoj zabrani kao datum sačinjavanja
administrativne zabrane je 14.02.2007. godine, a kao datum navodne ovjere u
preduzeću JP „Komunalno“ Nikšić naveden je 09.02.2007. godine, pa bi iz toga
proizilazilo da je zabrana prvo ovjerena, a nakon toga sačinjavana.
Oštećeni B.G. je pristao da optuženom bude žirant, ali ne i P.A. koji se javio
kao nosilac kredita u kome je oštećeni bio žirant. Oštećeni je potvrdio da je
potpis na administrativnoj zabrani njegov potpis, njegov iskaz je u svemu
saglasan sa odbranom optuženom osim u dijelu koji se odnosi na nosioca
kredita, pa je sud iskaz oštećenog cijenio kao jasan i istinit, a navođenje
optuženog da je oštećenog upoznao da će nosilac kredita biti drugo lice, a da
će kredit on vraćati sud je cijenio kao pokušaj izbjegavanja krivice.
R.V., P.A. i G.D. su u svojim iskazima opisali na koji način i preko kojih
lica su se oni pojavili kao nosioci kredita, a nakon podizanja novca, isti su
predavali optuženom. Imenovana lica nisu bila svjesna aztemtičnosti
administrativnih zabrana i izjava.
Odbrana optuženog da je on vraćao rate za podignute kredite je cijenjena kao
neosnovana, jer je samo oštećeni B.I. izjavio da mu je optuženi vratio veći
dio iznosa koji mu je odbijen nakon aktiviranja administrativnih zabrana zbog
ne vraćanja kredita od strane nosilaca i oštećeni S. S. da mu je optuženi
vratio manji novčani iznos. Erste banka je dopisom od 19.01.2011. godine
obavijestila sud da ne postoji podatak da je optuženi F. Z. lično otplaćivao
kredite.
Sud prilikom utvrđivanja autentičnosti administrativnih zabrana i izjava nije
mogao koristiti podatke JP Komunalno Nikšić jer je iz dopisa od 21.01.2009.
godine utvrđeno da se ovjera zabrana vršila na osnovu lične karte, ali da to
preduzeće nije u saznanju ko je isprave donio na ovjeru, a isti je slučaj sa
Fondom PIO Nikšić jer je iz dopisa od 29.01.2009. godine utvrđeno da ne
posjeduju evidencije o ovjerenim administrativnim zabranama iz februara 2007.
godine.
U toku februara mjeseca 2007. godine u Nikšiću, optuženi je pribavio lažne
administrativne zabrane i izjave na ime G.S. od 16.02.2007. godine, M. Z.a od
9.02.2007. godine, G.S. od 14.02.2007. godine i S.S. od 14.02.2007. godine,
kao i pravu administrativnu zabranu i izjavu na ime B.I. od 15.02.2007. godine
kojom je oštećeni pristao da bude žirant za kredit nosioca G.D., pravu
administrativnu zabranu i izjavu na ime G.S. od 08.02.2007. godine, koju je
oštećeni G. potpisao za kredit koji je trebao da bude odobren majci optuženog,
a ne R.V., pravu administrativnu zabranu i izjavu na ime B.G. od 14.02.2007.
godine, koju je oštećeni B.potpisao za kredit koji je trebao da bude odobren
optuženom, a ne P.A..
Optuženi je administrativne zabrane i izjave na ime G.S. od 08.02.2007. godine
i na ime M. Z.a od 09.02.2007. godine predao R.V. kojoj je odobren kredit br.
LD/07040/00163 od 09.02.2007. godine na iznos od 5.000 €.
Optuženi je administrativne zabrane i izjave na ime G.S. od 14.02.2007.
godine, na ime B.G. od 14.02.2007. godine i na ime S.S. od 14.02.2007. godine
predao P.A. kome je odobren kredit br. LD/07045/00097 od 14.02.2007. godine na
iznos od 4.000 €.
Optuženi je administrativne zabrane i izjave na ime B.I.a od 15.02.2007.
godine i na ime G.S. od 16.02.2007. godine predao G.D. kome je odobren kredit
br. LD/07047/00127 od 16.02.2007. godine na iznos od 2.000 €.
Krediti nosiocima R.V., P.A. i G.D.u odobreni su na osnovu navedenih
administrativnih zabrana i izjava, a upotrebljavajući u postupku dobijanja
kredita lažne administrativne zabrane i izjave i administrativne zabrane i
izjave koje su trebale da budu upotrijebljene za kredite drugih nosilaca
optuženi je doveo u zabludu ovlašćeno službeno lice - agenta za kredit u
»Opportunity« banci, koji je odobrio kredite imenovanim licima, koji su nakon
podizanja novca novac predavali optuženom. Zbog ne postupanja po obavezama iz
ugovora i ne vraćanja kredita, banka je aktivirala sredstva obezbjeđenja i
počela naplatu od oštećenih žiranata. Postupajući na navedeni način optuženi
je sebi pribavio protivpravnu imovinsku korist, u iznosu od 11.000 €.
Po ocjeni suda administrativne zabrane koje se koriste u postupku odobravanja
kredita predstavljaju privatne isprave, a ne javne. Administrativna zabrana
potpisana od strane žiranta ne može dobiti svojstvo javne isprave radnjom
ovjere, jer nadležni organ koji vrši ovjeravanje isprave na taj način
potvrđuje da je žirant potpisao administrativnu zabranu, ali je izdavalac
isprave i dalje žirant kao fizičko lica, pa administrativna zabrana kao izjava
volje fizičkog lica može biti samo privatna, a ne javna isprava.
Pravno kvalifikujući utvrđeno činjenično stanje sud je utvrdio da je optuženi
učinio produženo krivično djelo prevara iz čl. 244. st. 3. u vezi st.1.
Krivičnog zakonika. Optuženom je stavljeno na teret da je učinio produženo
krivično djelo prevara iz čl.244. st. 3. u vezi st.1. Krivičnog zakonika, u
sticaju sa krivičnim djelom falsifikovanje isprave iz čl. 412. st. 1.
Krivičnog zakonika. Optuženi je upotrebom lažnih administrativnih zabrana i
njihovom predavanjem ovlašćenom radniku »Oportunity« banke istog doveo u
zabludu prilikom zaključenja ugovora o kreditu, jer je bio svjestan da mu je
samo oštećeni B.I. predao administrativnu zabranu i izjavu za kredit nosioca
G.D., a da su sve ostale administrativne zabrane i izjave ili lažne ili da su
ih oštećeni optuženom predavali uvjereni da će nosioci kredita biti druga
lica, a ne nosioci kredita kojima su krediti odobreni Po ocjeni suda ako se
falsifikovanje isprave pojavljuje kao na​čin izvršenja krivičnog djela
prevare, nema sti​caja između ta dva djela, već se radi samo o kri​vičnom
djelu prevare. U ovom slučaju isključen je sticaj dva krivična djela, jer je
optuženi radnju prevare mogao izvršiti samo pribavljanjem i upotrebom lažnih
administrativnih zabrana i administrativnih zabrana koje su oštećeni predavali
optuženom za druge nosioce kredita, tako da prevara, konsumira krivično djelo
falsifikovanja isprave, pošto je usmjerenost radnje učinioca bila samo na
pribavljanju imovinske koristi. Odredbom čl. 49 Krivičnog zakonika propisano
je da produženo krivično djelo čini više istih ili istovrsnih krivičnih djela
učinjenih u vremenskoj povezanosti od strane istog učinioca i koja
predstavljaju cjelinu zbog postojanja najmanje dvije od sljedećih okolnosti:
istovjetnosti oštećenog, istovrsnosti predmeta djela, korišćenja iste
situacije ili istog trajnog odnosa, jedinstva mjesta ili prostora izvršenja
djela ili jedinstvenog umišljaja učinioca. Optuženi je učinio tri ista
krivična djela, koja su vremenski povezana, na istom prostoru, kojom prilikom
je ispoljio jedinstveni umišljaj.
Optuženi je krivično djelo učinio postupajući sa direktnim umišljajem.
Optuženi je bio svjestan da lažnim prikazivanjem činjenica dovodi u zabludu
ovlašćenog radnika »Oportunity« banke, a na strani optuženog utvrđena je i
namjera pribavljanja protivpravne imovinske koristi.
Usled postupanja optuženog i ne vraćanja kredita od strane nosilaca, banka je
aktivirala administrativne zabrane, nakon čega je od oštećenog G.S. naplaćen
iznos od 1.778,84 € za kredit nosioca G.D. i iznos od 328,00 €, za kredit
nosioca R. V., od oštećenog S.S. iznos od 273,00 €, za kredit nosioca P.A.a i
od oštećenog B.G. iznos od 3.567,00 €, za kredit nosioca P.A.
Sud je precizirao optužnicu na način što je u dispozitivu presude precizirano
koje su administrativne zabrane lažne, koje su prave, i koje su prave, ali
izdate za druga lica, a ne nosioce kojima su odobreni krediti. Takođe je u
dijelu koji se odnosi na brojeve i datume kredita u kome je navedeno koje
administrativne zabrane su predavane za pojedine kredite sud naveo datume
izdavanja administrativnih zabrana i izjava jer je to bilo potrebno zbog
razumljivosti, budući da administrativna zabrana na ime G.S. pojavljuje kod
svih kredita. U izreci presude je navedeno da je optuženi doveo u zabludu
ovlašćeno službeno lice - agenta za kredit u »Opportunity« banci u Baru, a ne
agente, jer se u svim slučajevima javlja isti agent K. Z., koji je na štetu
imovine lica označenih u ispravama kao žiranata, odobrio kredit u navedenim
iznosima. Ocijenjeno je da se navedenim preciziranjem ne narušava identitet
optužnice i presude.
Sud je optuženog osudio na kaznu zatvora u trajanju od 1 godine. Za predmetno
krivično djelo propisana je kazna zatvora u trajanju od 1 do 8 godina. Na
strani optuženog cijenjene su sve olakšavajuće i otežavajuće okolnosti iz čl.
42. Krivičnog zakonika. Od olakšavajućih okolnosti cijenjene su porodične
prilike jer je optuženi oženjen i otac jednog maloljetnog djeteta, da se
oštećeni M. Z., B.I. i S. S. nisu pridružili krivičnom gonjenju, dok je od
otežavajućih okolnosti sud cijenio raniji život jer je optuženi više puta
osuđivan i javlja se kao specijalni povratnik. Sud je optuženog osudio na
kaznu zatvora u trajanju od jedne godine koja po ocjeni suda odgovara težini
krivičnog djela i krivici optuženog i predstavljaju mjeru koja je neophodna da
bi se postigla svrha kažnjavanja.
Odluka o imovinsko pravnom zahtjevu zasniva se na odredbi čl. 212 st.2 ZKP.
Oštećeni G.S. je postavio imovinsko pravni zahtjev koji nije precizirao,
oštećeni M. Z. je postavio imovinsko pravni zahtjev koji se odnosi na isplatu
dnevnica za dolazak na sud, a oštećeni B.G. je postavio imovinsko pravni
zahtjev koji se odnosi na isplatu 40 rata u iznosu od 87 €. Sud je optuženog
obavezao da na ime imovinsko pravnog zahtjeva u vidu naknade štete oštećenom
G.S. isplati iznos od 2.106,84 €, jer je iz dopisa Erste banke od 19.01.2011.
godine utvrđeno da je od oštećenog nakon aktiviranja administrativne zabrane
za kredit nosioca G.D. naplaćeno 1.778,84 €, a za kredit nosioca R. V. iznos
od 328,00 €, što ukupno iznosi 2.106,84 €. Sud je optuženog obavezao da na ime
imovinsko pravnog zahtjeva u vidu naknade štete oštećenom B.G. isplati iznos
od 3.567,00 €, jer je iz dopisa Erste banke od 19.01.2011. godine utvrđeno da
je od oštećenog nakon aktiviranja administrativne zabrane za kredit nosioca
P.A.a naplaćeno 3.567,00 €. Za višak imovinsko pravnog zahtjeva preko
dosuđenih oštećeni G.S. i B.G. se upućuju na parnični postupak. Sud je uputio
oštećenog M. Z. da imovinsko pravni zahtjev ostvari u parničnom postupku, jer
utvrđivanje visine naknade za dnevnice za dolazak na sud predstavlja dio
troškova krivičnog postupka koji se isplaćuju nakon dostavljanja dokaza koji
se odnose na prevozno sredstvo kojim je oštećeni dolazio u sud.
Odluka o troškovima zasniva se na odredbi čl. 202 ZKP-a. Dosuđeni iznos se
odnosi na plaćanje nalaza i mišljenja vještaka grafologa J.Z. u ukupnom iznosu
od 605,00 € (302,50 € + 302,50 €), kao i troškove za rad suda koji su određeni
prema trajanju, složenosti krivičnog postupka i imovinskim prilikama
okrivljenog.
Na osnovu izloženog odlučeno je kao u izreci presude
OSNOVNI SUD U BARU
Dana 18.04.2011. godine
ZAPISNIČAR, PREDSJEDNIK VIJEĆA-SUDIJA
Minić Milijana Goran Šćepanović
PRAVNA POUKA:Protiv ove presude može se
izjaviti žalba Višem sudu u Podgorici u roku od
15 dana od dana prijema pismenog otpravka.
Žalba se predaje ovom sudu u dva primjerka.
DNA: -1 x ODT
-1 x okrivljenom
- oštećenim G. S, B.G i M. Z nakon pravosnažnosti.
- u spise