

K.br.  259/10
U IME NARODA
VIŠI SUD U PODGORICI, kao prvostepeni krivični, u vijeću sastavljenom od
sudije Branke Bošković, kao predsjednika vijeća, sudije Verice Sekulić i
sudija porotnika Bogetić Baja, Radulović Slobodana i Radević Radenka, kao
članova vijeća, uz učešće Biljane Rakočević kao zapisničara, u krivičnom
predmetu protiv optuženog Č.N, kojeg u postupku brani N.L., advokat iz N.,
zbog krivičnog djela teško ubistvo u pokušaju iz člana 144 u vezi st.1 tačka 3
KZ CG u vezi čl. 20 Krivičnog zakonika Crne Gore i krivičnog djela
nedozvoljeno držanje oružja i eksplozivnih materija iz čl.403 st.1 Krivičnog
zakonika Crne Gore, odlučujući po optužnici Višeg Državnog tužioca Podgorica
Kt.br. 296/08 od 03.04.2008. godine, koju je na glavnom pretresu zastupala
Tatjana Begović, zamjenik Višeg državnog tužioca u Podgorici, nakon održanog
glavnog i javnog pretresa dana 14.03.2011. godine, u prisustvu zastupnika
optužbe, optuženog i njegovog branioca, nakon tajnog vijećanja i glasanja,
dana 17.03.2011. godine, donio je i javno objavio  
P R E S U D U
Optuženi:  
Č.N, rodjen ..... godine u H. N., sa prebivalištem u mjestu rodjenja Ž.bb,
državljanin Crne Gore, penzioner, završio srednju ugostiteljsku školu,
neoženjen, vojsku služio, lošeg imovnog stanja, ranije osudjivan presudom
Okružnog suda u Titogradu K.br.276/84 od 24.06.1986. godine, zbog krivičnog
djela teško djelo protiv bezbjednosti javnog saobraćaja iz čl.190 st.2 u vezi
čl.185 st.1  KZ SRCG, na kaznu zatvora u trajanju od 1 (jedne) godine, bio u
pritvoru od 09.12.2008. godine do 12.02.2010. godine,  
K r i v    j e
Što je:  
I Dana 09.12.2008. godine, u ugostiteljskom objektu „9“, u Igalu – Opština H.
N., pokušao lišiti života oštećenog B. Č. i pri tome sa umišljajem doveo u
opasnost život oštećenog P. R.,  na način što je pri prepirci sa oštećenim B.
Č., mašio se pištolja marke „CZ“ M – 70, kalibar 7,65 mm, fab. br. 77369,
repetirao ga i u pravcu oštećenog B.a, ispalio projektil koji ga je pogodio u
predjelu stomaka, nakon čega ga je oštećeni B. uhvatio za desni rukav i
pokušao da mu oduzme pištolj, za koje vrijeme je optuženi Č. ispalio još
nekoliko projektila, od kojih je jedan pogodio oštećenog B. u predjelu lijeve
noge, a jedan projektil oštećenog P. R., koji se nalazio u njihovoj
neposrednoj blizini, nanoseći im tako teške tjelesne povrede, i to oštećenom
B. Č. u vidu ustreline u predjelu trbuha i prostreline u predjelu lijevog
koljena, a oštećenom P. R. u vidu rane prostreline na lijevoj strani grudnog
koša,  
- čime je izvršio krivično djelo –  teško ubistvo pokušaju iz člana 144 st.1
tač.3 u vezi člana 20 Krivičnog zakonika CG  
II Dana 09.12.2008. godine u Igalu – opština Herceg Novi, na javnom mjestu u
ugostiteljskom objektu „9“, neovlašćeno nosio vatreno oružje – pištolj marke
„CZ“ M-70 kal. 7,65 mm, fabričkog broja 77369, za čije nošenje shodno članu
27. Zakonika o oružju nije imao uredno izdat oružni list, te čije je nošenje
shodno članu 11. Zakona o oružju zabranjeno na javnom mjestu,  
- čime je izvršio krivično djelo – nedozvoljeno držanje oružja i eksplozivnih
materija iz člana 403 stav 1 Krivičnog zakonika CG  
Pa sud optuženom primjenom čl. 2,4,5,15,32,36,42,45,46 i 48 st. 1 Krivičnog
zakonika, prethodno utvrdjuje, i to za:  
- krivično djelo teško ubistvo pokušaju iz člana 144 st.1 tač.3 u vezi člana
20. Krivičnog zakonika CG kaznu zatvora u trajanju od 2(dvije) godine, a  
- krivično djelo nedozvoljeno držanje oružja i eksplozivnih materija iz člana
403. stav 1. Krivičnog zakonika CG kaznu zatvora u trajanju od 2(dva) mjeseca.  
Za ovim, Sud optuženog Č.N, primjenom citiranih zakonskih odredbi, te članova
48 st.2 tač.2, 51, 199 i 364 Zakonika o krivičnom postupku Crne Gore  
O S U Đ U J E
Na jedinstvenu kaznu zatvora u trajanju 2 (jedne) godine i  1 (jednog)
mjeseca, u koju kaznu mu se uračunava vrijeme provedeno u pritvoru počev od
09.12.2008. godine do 12.02.2010.godine, tako da ostatak kazne ima izdržati po
pravosnažnosti presude.  
Na osnovu člana 75 Krivičnog zakonika, prema optuženom se izriče  
MJERA BEZBIJEDNOSTI - ODUZIMANJE PREDMETA
Pa se od optuženog trajno oduzima pištolj marke „CZ“ M-70 kal. 7,65 mm,
fabričkog broja 7737369.  
Oštećeni B. Č. i P.R se radi ostvarivanja imovinskog pravnog zahtjeva upućuju
na redovnu građansku parnicu.  
Dužan je optuženi Č.N da na ime  troškova krivičnog postupka isplati ovom sudu
iznos od 897,50 €, i na ime paušala iznos od 50,00 €, u roku od 15 dana po
pravosnažnosti presude, pod prijetnjom prinudnog izvršenja.  
O b r a z l o ž e n j e
Optužnicom VDT-a u Podgorici Kt.br. 296/08 od 03.04.2009. godine optuženom Č.N
stavljeno je na teret izvršenje krivičnog djela  teško ubistvo u pokušaju iz
člana 144 st.1 tačka 3 KZ CG u vezi člana 20 Krivičnog zakonika Crne Gore i
krivičnog djela nedozvoljeno držanje oružja i eksplozivnih materija iz čl.403
st.1 Krivičnog zakonika Crne Gore, pri kojoj optužnici je zastupnik optužbe
ostala do kraja glavnog pretresa, predlažući sudu da optuženog oglasi krivim i
osudi na kaznu po zakonu.  
Optuženi Č.N u navodima svoje odbrane negirao je izvršenje krivičnog djela
teško ubistvo u pokušaju iz člana 144 st.1 tačka 3 KZ CG u vezi člana 20
Krivičnog zakonika Crne Gore, dok priznaje izvršenje krivičnog djela pod
tačkom II izreke. Naime, pojasnio je da nije pokušao da ubije oštećene B. Č. i
P.R, da je penzioner, invalid sa lošim zdravstvenim stanjem i ugradjenim
bajpasom kao i da se kao ugostitelj bavi seoskim turizmom, te da je nekoliko
dana prije kritičnog dogadjaja u njegovom objektu gdje je bio gost - B. Č.
tražio prilikom naplate fiskalni račun sa kase jer nije bio zadovoljan visinom
računa ali kako on ne izdaje u svom objektu fiskalni račun već paragon blok
došlo je do nesporazuma izmedju njih dvojice i B. je otišao ne plativši račun.
Inače opšte je poznato po Herceg Novom da se B. bahato ponaša. Kritičnog dana
tj. 09.12.2008. godine krenuo je na čestitku rodjenja djeteta svog rodjaka i
sa sobom ponio pištolj radi proslave, prethodno je svratio do u Igalo u kafanu
„9“ koju drži njegov prijatelj M. B.i sa kojim se prethodno bio dogovorio da
roštiljaju ali kako je morao na čestitku svratio je da mu kaže da to odlože. U
kafani je osim gazde M. zatekao neka dva momka koji su sjedjeli na drugom
dijelu kafane a za šankom Č. B. kojem je rekao „zdravo“ prilikom ulaska i još
jedan momak, R. P.  B. se nalazio izmedju njega i P.. Nakon dolaska u kafanu
gazda je častio turu pića, on je popio viljamovku a zatim je i on častio turu
pokušavajući da smiri B.a koji ga je prozivao i psovao mu oca i majku govoreći
mu da će da ga nabije na kurac, vadeći pare put šanka da mu kao plati dug a
zatim ih je povlačio k sebi, a sve to je  radio zbog njihovog prethodnog
dogadjaja u njegovoj kafani a onda ga je zvao da izadje vani da mu plati ono
što mu je ostao dužan dan ranije. Ovakvo ponašanje prema njemu od strane B.a
shvatio je kao poziv na fizički obračun. Odmah nakon toga, a svega 15-20
minuta od dolaska u kafanu B. je krenuo ka njemu zbog čega je on izvukao iz
jakne pištolj marke „CZ“, kal.7,65 mm koji je imao kod sebe, okrenuo ga put
dolje i repetirao a za to vrijeme B. je gurnuo na njega P. koji mu se nalazio
sa jedne strane dok ga je M. koji je sjedio sa druge strane uhvatio preko ruku
blokirajući mu i ramena i ruke. On se nalazio u pognutom položaju. Počeli su
sa njim da se otimaju za pištolj koji je u jednom trenutku onako repetiran bio
okrenut put njega, put njegovog stomaka i govorili su, „hajde sad pucaj“ ali
je on uspio da lijevom rukom okrene usta cijevi od sebe, da njih odgurne od
sebe i tada je pištolj opalio od kojeg prvog opaljenja i on ima povredu na
lijevom dlanu. Nakon prvog ispaljenog metka ispalio je još nekoliko za koje
vrijeme su ga oni držali za desnu ruku u kojoj mu je i bio pištolj. Istakao je
da ne zna kako je pištolj opalio jer on nije povlačio oroz nego su ga oni
cimali za ruke ali on nije imao namjeru da nikog liši života već samo da
uplaši Č.B.a da ga više ne napada odnosno da mu da do znanja da mu ovaj više
ne prilazi i da se odbrani od istog. Nakon dogadjaja B. i P. su otišli iz
kafane a on je pištolj, koji je inače nabavio ilegalno jer živi na granici sa
Hrvatskom sa starom majkom i dvije stare strine u komšiluku, predao M.u. Pošao
je kući gdje je popio nekoliko pića  nakon što je od druga čuo da su B. i P.
povrijedjeni. Dodao je da je B. u vrijeme dešavanja kritičnog dogadjaja bio i
teži i jači od njega, kao i da ne zna koliko je metaka kritične prilike imao u
pištolju u koji inače staje 7 metaka. Kritičnog dana je pekao rakiju koju je i
konzumirao, tako da je bio pod dejstvom alkohola.  
U cilju provjeravanja navoda iz optužnice i sa njom u vezi navoda odbrane
optuženog, sud je na glavnom pretresu sud je proveo dokaze: saslušao svjedoke
oštećene B. Č. i P.R; na saglasan predlog stranaka pročitao iskaze svjedoka V.
V. i M. BR. iz prethodnog postupka; pročitao zapisnik o uvidjaju sačinjen od
strane Uprave policije-Područna jedinica Herceg Novi 27-03/1
br.240/08-12328/14 od 10.12.2008. godine, izvještaj o kriminalističko -
tehničkom pregledu lica mjesta Ku.br.333/08 10.12.2008. godine, medicinsku
dokumentaciju na ime oštećenih B. Č. i P.R, te na ime optuženog Č.N, izvještaj
o alkoholisanosti KC CG-Odjeljenja za sudsku medicinu br.2175 od 16.12.2008.
godine na ime okrivljenog Č.N, nalaz i mišljenje sudsko medicinskog vještaka
Ki.br.270/08 od 26.03.2009. godine kao i izvršio neposredno saslušanje
vještaka medicinske struke dr.D. Č. na glavnom pretresu;  na saglasan predlog
stranaka pročitao vještačenje Uprave policije –Sektora kriminalističke
policije –Odsjek za kriminalističko tehnička vještačenja br.3146/08, nalaz i
mišljenje vještaka biohemije R. F. kao i izvršio neposredno saslušanje
navedenog vještaka na glavnom pretresu; pročitao nalaz i mišljenje vještaka
trasologa D. K. kao i izvršio neposredno saslušanje navedenog vještaka na
glavnom pretresu; pročitao nalaz i mišljenje vještaka hemijske struke I. A.
tj. izvještaj parafinskih rukavica zajedno sa uvidom u fotografije koje su
sastavni dio nalaza i mišljenja kao i izvršio neposredno saslušanje navedenog
vještaka na glavnom pretresu; pročitao nalaz i mišljenje vještaka hemijske
struke L. I. o daljini pucanja zajedno sa uvidom u fotografije koje su
sastavni dio nalaza i mišljenja kao i izvršio neposredno saslušanje navedenog
vještaka na glavnom pretresu; pročitao nalaz i mišljenje vještaka balističara
M. M. M.br.19/09 kao i izvršio neposredno saslušanje navedenog vještaka na
glavnom pretresu; izvršio uvid u medicinsku dokumentaciju na ime optuženog
Č.N: u Uvjerenje Republičkog fonda PIO CG Područna jedinica Herceg Novi
br.2052-01-01-3994 od 23.02.2009. godine, u rješenje Republičkog fonda PIO CG
područnog odjeljenja Herceg Novi IN br.2052-01-01-3994/6-2  od 22.03.2007.
godine, u rješenje Republičkog fonda PIO CG područnog odjeljenja Herceg Novi
IN br.2052-01-01-3994/4-1  od 28.02.2005. godine i u privremeno rješenje
Opštine Herceg Novi – Sekretarijat za ekonomski razvoj broj
02-5-335-381/2007-1 od 05.09.2007. godine; izvršio uvid u račun br.059127;
pročitao nalaz i mišljenje vještaka medicinske struke dr. S. M. i dopunu tog
nalaza od 04.01.2011. godine, te neposredno saslušao ovog vještaka na glavnom
pretresu; izvršio uvid u skicu lica mjesta i fotodokumentaciju br.333/08 od
09.12.2008. godine; pročitao izvod iz aznene evidencije za okrivljenog Č.N
izdat od strane Uprave policije – Područne jedinice Herceg Novi 27
br.03-245/09-128 od 12.01.2009. godine. Sud odbio predlog branioca optuženog
da se u dokaznom postupku u svojstvu svjedoka saslušaju D. D. i K. Z..  
Svjedok - oštećeni B. Č. je povodom predmetne krivično pravne stvari pojasnio
da optuženog Č.N poznaje odavno i da je u njegovoj kafani koju ima na granici
sa Hrvatskom  3-4 dana prije kritičnog dogadjaja bio sa prijateljem i sinom na
večeri, pa kako je račun bio previsok nešto više od 80€ tražio je da mu donesu
fiskalni račun, jer je i on ugostitelj i smatra da s obzirom da na ono što su
pojeli  i popili račun je bio previsok. Te večeri Č. je bio vidno pijan i nije
htio da mu da fiskalni račun jer ga po njegovim riječima ranije niko nije
tražio pa je on pošao ne plativši i rekao mu da će sa njim razgovarati kad
bude trijezan. Istakao je da je i pored toga htio da mu plati dug kada ga
naredni put bude vidio.Što se tiče kritične večeri pojasnio je da je tada bio
u lokalu „9“ u Igalu sa P.Rm koji nije poznavao Č. U lokalu su još bili
vlasnik lokala i konobarica kada je došao Č. U unutrašnjosti šanka su bili
gazda i konobarica a sa spoljne strane šanka on i P. tako da kada je Č.ušao
nakon što su se javili sa dobar dan sjeo je za šankom tako da se P. nalazio
izmedju njih dvojice. Čuo je kako je Č. konobarica pitala za neku ženu koja je
živjela kod njega a možda ga je i napustila a on joj je odgovorio da za tu
ženu pita njega B.a što je njemu bilo čudno jer tu ženu nije ni poznavao.
Odmah zatim tražio je da mu plati račun tj.dug pa je on i izvadio novac u toj
namjeri i stavio novac na šank i rekao mu da ga uzme što on nije htio već je
rekao da mu taj novac donese kad mu on bude rekao tj. kad njemu bude
odgovaralo. Pošto je trebao da ide na put rekao je Neđeljku da uzme novac a
ovaj mu je odgovorio „ne, ne, nećeš ti nikud ići, nećeš ti nikud odavde“. Osim
tog razgovora i ponovnog traženja fiskalnog računa nije više ništa sa njim
razgovarao, nije bilo psovki već je rekao R. da idu. Sa šanka je uzeo telefon,
cigarete i novac koji je nudio Č.na ime duga i tada je vidio da on iz
unutrašnjeg džepa vojničke jakne koju je imao na sebi desnom rukom vadi
pištolj koji je repetirao  i okrenuo put njega. Tada je i on krenuo put Č.i
lijevom rukom krenuo ka njegovoj desnoj ruci u kojoj je držao pištolj i u tom
trenutku pištolj je opalio i pogodio ga u lijevi kuk. Nakon toga povlači ga za
rukav prema podu u namjeri da ga onemogući da puca dalje a li u tom potezanju
on se otrže i puca još jedanput kada ga i pogadja u lijevo koljeno sa prednje
strane. Prišao je i M. B. da mu pomogne da Č. otmu pištolj ali Č.uspijeva da
puca još dva puta koji meci pogadjaju pod lokala od čega se jedan odbio o pod
i pogodio ga u predjelu desne potkoljenice sa prednje strane.  Tada se
umiješao i  R. P. da pomogne a on je izašao iz lokala i pošao do drugog lokala
odakle su ga poveli u bolnicu. Prilikom izlaska iz lokala čuo je Č.kako mu
govori „ubiću te pizdo jedna“. Dok je on bio u lokalu nije vidio da je R. P.
pogodjen.  
Na glavnom pretresu pojasnio je da je Č.ispalio prvi metak dok je on bio u
stojećem položaju okrenut lijevom stranom bočno prema njemu i taj prvi metak
ga je pogodio u slabinski lijevi kuk, nakon čega je on uspio da ga uhvati za
rukav iznad šake ruke u kojoj je držao pištolji povukao mu je ruku prema dolje
i tada je ovaj ispalio još dva metka od kojih ga je jedan pogodio u lijevo
koljeno. Za vrijeme „čupanja“ sa njim i povlačenja njegove ruke ka dolje kada
ga je pogodio drugi metak u koljeno uspio mu je spustiti ruku na dolje kada je
uspio ispaliti još dva metka put poda. Dodao je da  se pridružuje krivičnom
gonjenju a da će  imovinsko pravni zahtjev ostvarivati u parničnom postupku.  
Svjedok - oštećeni P.R posvjedočio je da okrivljenog Č.N ne poznaje i da ga je
prvi put vidio kritične prilike u lokalu „9“ u Igalu. Istakao je da je tog
dana u navedeni lokal došao oko 15 časova da bi popio piće i da je u lokalu
zatekao B. Č. kojeg zna od ranije, zatim gazdu lokala M.a i njegovu konobaricu
kao i dva momka koji su otišli ubrzo. Nakon kraćeg vremena došao je Č.javio se
gazdi lokala i stao za šank sa njegove desne strane tako da se on našao i
sredini jer mu je sa lijeve strane bio B. a sa desne ovaj Č.. Č.je nešto
pričao i bilo je lako uočljivo da je pijan a zatim je počela priča izmedju
njega i B.a vezano za neki račun koji mu B. nije platio i pominjali su neku
večeru i 82€, ali kako njega to nije interesovalo išao je do ulaznih vrata
lokala da provjeri auto koje je bilo parkirano ispred i vratio se na isto
mjesto. Nakon što su njih dvojica razgovarali nekih 5 minuta čuo je B.a kako
kaže „što ćeš to“ i u tom trenutku počelo je pucanje. Istakao je da niti je
prije ovoga vidio pištolj niti čuo repetiranje. Ispaljeno je 5 do 6 metaka a
kada je ispaljen otprilike treći osjetio je bol u predjelu grudi i kao da mu
nedostaje vazduh. Vidio je gazdu lokala M.a kako se otima za pištolj sa Č.
obojici su ruke bile na pištolju pa je i on prišao da pomogne M.u i oteo je
Č.pištolj nakon čega je krenuo vani jer je osjetio nemoć i negdje kod  vrata
bacio je pištolj. Vidio je da je B. izašao napolje ali ne zna kada. Dodao je
da je zadobio prostrelnu ranu u predjelu grudi i to naprijed pravo malo više
po desnoj strani a metak je izašao ispod desne lopatice.  
Na glavnom pretresu pojasnio je da je tačno da je vidio kako B. vadi pare ali
da ne zna da li ih je stavljao na šank i da li je htio da plati. Nije ni čuo
da su jedan drugog psovali. Inače njega niko nije gurao ni dirao, samo je
osjetio bol kada je pogodjen. Otimanje pištolja je nastalo kada je sve
ispucano a oko pištolja su se sa Č. otimali B. i M.. Dodao je da  se
pridružuje krivičnom gonjenju a da će  imovinsko pravni zahtjev ostvarivati u
posebnom postupku.  
Svjedok  V. V. u svom svjedočkom iskazu istakla je da je obzirom da radi kao
konobar u lokalu „9“ u Igalu poznavala je Č.N kao stalnog gosta koji je gotovo
svakodnevno dolazio u lokal i koji je uvijek bio korektan. B. i P. nije
poznavala. Kritičnog dana prvo su u lokal došli B. i P. koji su sjeli za šank
i naručili piće. Nedugo nakon  njih u lokal je došao i Č.svima rekao dobar dan
na što su mu ovi odgovorili i stao za šank na način što je P. bio izmedju
njega i B. Č.je pitao za njenu koleginicu koja tog dana nije radila a onda je
rekao da gdje se ona nalazi možda bolje zna B. nakon čega je izmedju njih
dvojice počela neka prepirka. Pošto su oni bili sa spoljne strane šanka a ona
sa unutrašnje čula je da se prepirka odnosi na neko dugovanje B. prema Č.
Prepirka se pretvorila u svadju, Č.je uporno tražio da mu ovaj plati dug a B.
je uporno odbijao da to uradi. B. je vadio dio novca da plati Č.ali ovaj je
rekao da mu kasnije plati cio iznos i onda je on vratio taj novac kod sebe. Iz
ovakvog ponašanja B.a shvatila je da on i nema namjeru da plati dug već da ga
zeza. U jednom trenutku B. je rekao Č. „Platiću ti račun kad mi popušiš
umjesto one kobasice što sam jeo kod tebe“. Č.na ovu uvredu nije reagovao ali
je B. nastavio da ga vrijedja pogrdnim riječima i Č.je ništa ne govoreći
stavio ruku u unutrašnji džep jakne odakle je izvadio pištolj. Istakla je da
je tada doživjela šok i pobjegla je u ostavu lokala. Inače P. se uopšte nije
uključivao u prepirku izmedju B. i Č.  
Na glavnom pretresu pojasnila je da konflikt izmedju Č.i B. nije dugo trajao,
možda svega 10 minuta. U kafiću su osim Č.i B. bila prisutna još dva momka i
njen gazda M..  
Svjedok  M. B. u svom svjedočkom iskazu kazao je da je on gazda lokala „9“ u
Igalu u kojem se desio kritični dogadjaj. Okrivljenog Č.kojeg zovu Neko
poznaje dobro i on je često svraćao kod njega u lokal. Č. je takodje
ugostitelj i on smatra da je pošten i dobar čovjek koji nikada u njegovom
lokalu nije napravio nikakav konflikt. B. takodje poznaje i sa njim je u
dobrim odnosima i on rijetko kada svraće u njegov lokal, možda je svratio
svega 2-3 puta. Kada je kritičnog dana došao u svoj lokal tamo je zatekao B. i
P. koji su sjedjeli za šankom. Bila su još dva momka koji su takodje sjedjeli
za šankom i koji su ubrzo napustili lokal. Ubrzo je došao i Č.koji se prilikom
ulaska svima javio i stao nekako na kraj šanka tako da se P. našao izmedju
njega i B. tj. B. je sjedio na kraj šanka koji je dužine oko 2,5m dok je
Č.sjedio na drugom kraju na začelju, a izmedju njih je stajao P.. Nakon što je
Č.naručio piće počela je prepirka izmedju njega i B. i u toj prepirci je
glavni bio B.. Koliko je mogao zaključiti prepirka je bila u vezi nekog duga
koji je B. napravio u kafani Č. Čuo je da je B. više puta ponovio da neće
platiti dug Č. s tim što je Č.odgovarao da je to u redu ali da će dug ipak
platiti kada bude imao. Ne zna da li su njih dvojica bili pijani ali ta
prepirka je prerasla u svadju  i u jednom trenutku je B. rekao Č.„Platit ću ti
dug kad mi popušiš kurac onoliko puta koliko sam ja kod tebe pojeo kobasica“.
Za svo to vrijeme nijesu krećali jedan put drugog osim što je B. jednom
ustajao vadio novac i pružao prema Č.ali on smatra da B. nije ni bila stvarna
namjera da mu plati dug već da je to bila provokacija jer je novac pružao Č.
odmah zatim ga vraćao put sebe. Istakao je da je Č.nakon što mu je B. uputio
ove riječi uvrede iz džepa od jakne izvadio pištolj, repetirao ga a nakon toga
je počela pucnjava. Pošto je on to doživio dosta teško praktično se šokirao,
sledeće čega se sjeća je da vidi Č.i B. na podu kako se otimaju za pištolj i
tada im je prišao i on  i oteo Č.pištolj iz ruke. Vidio je da je Č. ruka
krvava i kako je pošao iza šanka da je opere a pri tom je od njega tražio da
mu vrati pištolj što on nije uradio već ga je bacio napolje. P. koji se u
trenutku sukoba našao izmedju B. i Č. nijednom se nije miješao u njihovu
prepirku. Smatra da su i B. i P. vidjeli pištolj u rukama Č.i da su pošli ka
njemu  prije nego što je počeo pucati.  
Na glavnom pretresu pojasnio je da je nakon vadjenja pištolja od strane
Č.ustao B. a zatim i P. i krenuli su u pravcu Č.na način što je P. bio ispred
B. Iz pozicije na kojoj je bio istakao je da nije vidio momenat ispaljenja
hica ali je vidio medjusobno čupanje izmedju njih trojice ali ne zna ko je
koga i kako čupao.  
Iz sadržine zapisnika o uviđaju sačinjenog od strane UP - PJ Herceg Novi
27-03/1 br.240/08-12328/14 od 10.12.2008.godine proizilazi da je isti sačinjen
povodom prijave o upotrebi vatrenog oružja u ugostiteljskom objektu „9“ u
Igalu. Takođe ovlašćeni službenici policije su kriminalističko tehničkim
pregledom lica mjesta pronašli i fiksirali 15 tragova od značaja za kritični
događaj.  
Iz sadržine izvještaja o kriminalističko tehničkom pregledu lica mjesta
Ku.br.333/08 od 10.12.2008. godine proizilazi da je isti sačinjen povodom
krivičnog djela teškog ubistava u pokušaju dana 09.12.2008.godine oko 15,30
časova u kafiću „9“ u Igalu na štetu B. Č. i P.R kojima je Č.N upotrebom
vatrenog oružja pištolja marke CZ M 70 kal.7,65 mm fab.broja 77369. Pregledom
lica mjesta pronađeni su tragovi na mjestu događaja a lice mjesta je
fotografisano, skicirano a pronađeni tragovi izuzeti radi analize. Od ostalih
tragova izuzeta je garderoba od oštećenog B. Č. a takođe iz bolnice Kotor
dostavljen je i projektil izvađen iz tijela B. Č. nakkon operacije. Od
oštećenih B. Č. i P.R kao i M. B. i izvršiocu krivičnog djela Č.N skinute su
parafinske rukavice.  
Iz uvida u skicu lica mjesta proizilazi da je ista sačinjena od strane
kriminalističkog tehničara, povodom ubistva u pokušaju na štetu B. Č. i P.R u
kafiću „9“  u Igalu, gdje je skiciran unutrašnji dio lokala sa pozicijama
tj.mjestima gdje su se u lokalu nalazili šank kao i prevrnuta solica,
prevrnuti sto, projektili, pištoljske čaure, mrlje nalik na krv kao i ostali
tragovi koji su skicirani radi rasvjetljavanja ove krivično pravne stvari.  
U fotodokumentaciji br.333/08 od 09.12.2008. godine koju sačinjava 47
fotografija prikazan je širi i bliži izgled lica mjesta sa pronadjenim
tragovima u istom kao i fotografije garderobe izuzete od B. Č. i P.R sa
oštećenjima.  
Iz sadržine nalaza i mišljenja vještaka biohemije R. F. kao i neposrednog
izjašnjenja navedenog vještaka na glavnom pretresu proizilazi da je ista
vještačila tragove izuzete za vještačenje prilikom vršenja uviđaja pod
brojevima 2348 i 13 i to tragovi na isječenim komadićima drveta, isječeno
parče materijala teget boje, tri štapića sa vatom na kojima se nalaze mrlje
nepravilnog oblika i veličine mrko crvene boje nalik na krv. Primjenom metoda
neophodnih pri ovakvom vještačenju na tragovima 2,3,3,8 i 13 dobijen je
pozitivan rezultat na prisustvo krvi kao i pozitivan rezultat neljedske
bjelančevine. Na osnovu navedeno vještačenja dala je mišljenje da mrlje od
krvi na navedenim tragovima potiču od krvi ljudskog porijekla „A“ krvne grupe.
Na glavnom pretresu pojasnila je da se ne može isključiti da „A“ krvna grupa
pripada samo jednom čovjeku ili svima koji su povrijeđeni, dok RH faktor koji
bi mogao da odvoji kome pripada krvna grupa, tj. da li je neko „A“ pozitivna
ili „A“ negativna krvna grupa, nije rađen.  
Iz sadržine nalaza i mišljenja vještaka trasologa D. K. kao i neposrednog
izjašnjenja navedenog vještaka na glavnom pretresu proizilazi da je navedeni
vještak vještačio garderobu B. Č. i to: kožnu jaknu i somotske farmerice  i
garderobu P.R i to: crnu kožnu jaknu i majcu. Na kožnoj jakni B. Č. na
prednjoj strani prisutna su četiri oštećenja i to jedno na desnoj strani bez
oštećenja postave u ramenoj oblasti i tri oštećenja na lijevoj strani koja se
sastoje u oštećenju u obliku rupe, kao i još dva oštećenja ispod njega kao i
na toj strani jakne adekvatno oštećenja postave. Ovo oštećenje je nastalo
dejstvom mehaničke sile i karakterristično je za projektil ispaljen iz
vatrenog oružja sa malog rastojanja. Na leđnom, dijelu jakne nalazi se
oštećenje na ratojanju od oko 15cm od donje ivice koje je sastavljeno od dvije
rupe koja su povezana brisotinom tamno sive boje lijevkastog oblika i na ovom
mjestu postava nije oštećena. Takođe i ovo oštećenje nastalo je dejstvom
mehaničke sile i karakteristično je za projektile ispaljene iz vatrenog
oružja. Na somotskim farmericama,na prednjoj strani farmerica, nalaze se tri
oštećenja i to: sa lijeve strane u zoni ispod pojasa koje je u vidu
razderotine dužine 7cm, na lijevoj nogavici relativne veličine oko 0,8cm i
oštećenje na rastojanju od 36cm od donje ivice i 7cm od lijevog spoljašnjeg
vertikalnog šava koje je ovalnog oblika prečnika oko 0,8cm. Mehaničko
oštećenja koja se nalaze na somot farmericama nastala su usled prolaska tri
projektila. Na garderobi P.R crnoj kožnoj jakni sa prednje lijeve strane na
ivici rajfešlusa postoji ovolno mehaničko oštećenje dimenzija 0,6cm koje je
nastalo dejstvom mehaničke sile, najverovatnije projektila ispaljenog iz
vatrenog oružja, dok se na majci oštećenje ovalnog oblika nalazi na prednjoj
lijevoj strani u čijoj se okolini uočavaju mrlje nalik na krv. Takođe ovo
oštećenje je nastalo dejstvom mehaničke sile najverovatnije projektila
ispaljenog iz vatrenog oružja. Ova oštećenja nastala na crnoj kožnoj jakni i
majci nastala su usled prolaska jednog projektila.  
Iz sadržine nalaza i mišljenja vještaka hemijske struke I. A., tj. izvještaja
parafinskih rukavica zajedno sa uvidom u fotografije koje su sastavni dio
nalaza i mišljenja, kao i neposrednog izjašnjenja navedenog vještaka na
glavnom pretresu proizilazi da je isti vještačio parafinske rukavice izuzete
od B. Č. sa dlanova, P.R sa desne šake i dlana lijeve šake, kao i od lica M.
B., V. V. i Č.N. Vršeći neophodne analize i ispitivanja na samolepljivim
folijama skinutih sa šaka pomenutih lica izvršen je difelimanilski test kojim
se utvrđuje prisustvo nitrata koji nastaju sagorijevanjem baruta kod opaljenja
metka iz vatrenog oružja i kojim se testom barut posebno dokazuje. Nakon
izvršenih traženih ispitivanja kod Č.N i M. B. dokazano je prisustvo barutnih
čestica i to kod Č.N jedna čestica na dlanu lijeve šake i jedna čestica na
nadlanici lijeve šake kao i dvije čestice na dlanu desne šake i dvije čestice
na nadlanici desne šake, dok je kod M. B. dokazano prisustvo barutnih čestica
i to dvije čestice na dlanu lijeve šake kao i jedna čestica na nadlanici
lijeve šake, dok na dlanu desne šake i nadlanici desne šake nije bilo barutnih
čestica. Prisustvo barutnih čestica na šakama Č.N i M. B. ne isključuje
mogućnost da su isti bili povezani sa procesom ispaljenja metka iz vatrenog
oružja prije skidanja „parafinskih rukavica“. Kod lica V. V., P.R i B. Č. nije
dokazano prisustvo barutnih čestica. Na glavnom pretresu vještak je pojasnio
da se barutne čestice nakon opaljenja metka iz vatrenog oružja rasprostiru i
deponuju na svim predmetima koji se nađu na rastojanju od oko 90cm, što znači
da na nečijim šakama barutne čestice mogu da se nađu ukoliko je ta osoba
pocala iz vatrenog oružja, bila u blizini osobe koja vrši opaljenja ili bila u
kontaktu sa vatrenim oružjem iz koga je prethodno pucano. Dodao je da se
barutne čestice u velikoj mjeri do potpunosti rastvaraju u vodi i da se
detaljnim preanjem ruku mogu ukloniti a takođe se mogu ukloniti mehaničkim
putem trenjem šaku o šaku ili šako o odjeći. Nakon opaljenja metka barutne
čestice se između ostalog deponuju i na samom oružju iz kojeg je vršeno
opaljenje pa bi kontak sa takvim oružjem uslovio prenošenje barutnih čestica.  
Iz sadržine nalaza i mišljenja vještaka hemijske struke Lj. I. o daljini
pucanja zajedno sa uvidom u fotografije koji su sastavni dio nalaza i
mišljenja kao i neposrednog izjašnjenja navedenog vještaka na glavnom pretresu
proizilazi da je prilikom vještačenja vršen makroskopski pregled jakne i
farmerica B. Č. kao i makroskopski pregled jakne i majce P.R. Nakon izvršenih
ispitivanja u okolini oštećenja sa prednje strane na lijevoj poli jakne B. Č.
dokazanoje prisustvo barutnih čestica, dok u okolini drugih oštećena nije
dokazano prisustvo barutnih čestica. Oštećenje sa prednje strane na lijevoj
poli jakne nastalo je od projektila iz vatrenog oružja sa rastojanja usta
cijevi od oko 20cm od istog, te kako su, a što je utvrđeno trasološkim
vještačenjem, oštećenja na ostalim odjevnim predmetima B. Č. i P.R nastala od
projektila iz vatrenog oružja tada su usta cijevi bila na rastojanju većem od
90cm do istih, jer na odjeći nije bilo barutnih čestica dok u preostalom
dijelu oštećenja, a koje je nastalo na prednjoj strani lijeve pole jakne B.
Č., nastalo od projektila iz vatrenog oružja sa rastojanja usta cijevi od oko
20cm.  
Iz sadržine medicinske dokumentacije na ime oštećenih B. Č. i P.R proizilazi
da se ista sastoji iz  jedne otpusne liste sa epikrizom i četiri izvještaja
ljekara specijaliste grudnog hirurga u odnosu na oštećenog P.R i otpusnog
pisma i dva izvještaja ljekara specijaliste urologa i jednog izvještaja
ljekara specijaliste hirurga u odnosu na oštećenog B. Č..  
Iz sadržine nalaza i mišljenja stalnog sudskog vještaka medicinske struke dr.
D. Č. na glavnom pretresu proizilazi Ki.br.270/08 od 26.03.2009. godine kao i
iz neposrednog izjašnjenja ovog vještaka utvrdjuje se da je oštećeni B. Č. u
predmetnom dogadjaju zadobio ranu ustrelinu u predjelu trbuha koja je dovela
do probijanja mokraćne bešike i krvavljenja u zatrbušnom predjelu, te stranim
tijelom u mokraćnoj bešici, kao i prostrelinu u predjelu lijevog koljena.
Ustrelina u predjelu trbuha u vrijeme nanošenja kvalifikuje se kao osobito
teška tjelesna povreda jer je život oštećenog B.a bio konkretno ugrožen.
Prostrelina u predjelu lijevog koljena kvalifikuje se kao laka tjelesna
povreda jer se prema navedenoj medicinskoj dokumentaciji ne vidi da je došlo
do oštećenja krvnih sudova, živaca, zgloba i sl. Navedene strijelne povrede
nastale su nezavisno jedna od druge sa dva projektila. Na glavnom pretresu u
vezi povreda koje je zadobio oštećeni B. Č. vještak je pojasnila da prilikom
zadobijanja povrede u dijelu trbuha u tom trenutku je bio okrenut svojom
lijevom bočnom stranom ustima predmetnog vatrenog oružja. Projektil koji se
zadržao u mokraćnoj bešici kretao se s lijeva udesno, odozgo prema dolje što
znači da su usta predmetnog vatrenog oružja bila iznad i lijevo od ulazne
rane. Što se tiče povrede lijevog koljena pojasnila je da je smjer kanala bio
horizontalan s tim što se ne može izjasniti koje je ulazna a koje izlazna
rana. Dok se nije mogla izjasniti na redosled nastanka povreda kod oštećenog
B. Č.. U odnosu na oštećenog P.R, vještak je u svom nalazu i mišljenju na
osnovu medicinske dokumentacije kao i neposrednim pregledom utvrdila da je
isti zadobio ranu prostrelinu na lijevoj strani grudnog koša sa ulaznom ranom
u lijevom grudnjačnom predjelu a izlaznom ranom u desnom lopatičnom predjelu
sa oštećenjem pluća te izlivanjem krvi i izlaskom vazduha u desnu grudnu
duplju. Navedena povreda u vrijeme nanošenja kvalifikuje se kao osobito teška
tjelesna povreda jer je život oštećenog P.R bio konkretno ugrožen, s jedne
strane zbog gubitka velike količine krvi a s druge strane zbog poremećaja
disanja. Navedena strijelna povreda ima smjer kanala od naprijed do unazad s
lijeva udesno odozgo lako nadolje što znači da su se usta predmetnog vatrenog
oružja nalazila lijevo ispred i lako iznad ulazne rane. Na glavnom pretresu u
vezi povreda koje je zadobio oštećeni P.R vještak je pojasnila da se ulazna
rana nalazila u grudnjačinom predjelu, izlazna rana u desnom lopatičnom
predjelu na 2 cm nižeg nivoa od ulazne, što znači da je smjer kanala od
naprijed unazad s lijeva udesno i lako odozgo prema dolje – razlika 2 cm. To
znači da su usta predmetnog vatrenog oružja bila ispred, u lijevo i malo iznad
ulazne rane tako da se ovaj kanal vjerovatno uklapa u balističke putanje.  
Iz izvještaja o alkoholisanosti  KC CG – Odjeljenja za sudsku medicinu br.2175
od 16.12.2008. godine na ime okrivljenog Č. N. proizilazi da je analiza krvi
uzete od okrivljenog izvršena nako 90 minuta od nesreće po metodi Widmark
kojom prilikom je nadjeno 1,89 ‰ (pro mille) apsolutnog alkohola. Kod
koncentracije od 1,89 ‰ (pro mille) apsolutnog alkohola u krvi većina ljudi se
nalazi u pijanom stanju. Analizom urina nadjeno je 3,06 ‰ (pro mille)
apsolutnog alkohola.  
Iz nalaza i mišljenja vještaka medicinske struke dr S. M. kao i usmenog
izjašnjenja ovog vještaka na glavnom pretresu proizilazi da je isti na osnovu
podataka iz sudskog spisa, priložene medicinske dokumentacije na ime optuženog
kao i izvršenog psihijatrijskog pregleda optuženog dao nalaz da optuženi ne
boluje od trajnog duševnog oboljenja i da nema simptome osoba zaostalog
duševnog razvoja tako da se može smatrati psihički zdravom osobom. U vrijeme
izvršenja krivičnog djela okrivljeni se nalazio u stanju privremene duševne
poremećenosti, u stanju afekta razdražljivosti, srdžbe, bijesa, straha jakog
inteziteta kome je doprinijelo provokativno ponašanje žrtve, a kao
podspješujući faktor je bila akutna alkoholna antoksikacija. Sposobnosti
shvatanja značaja djela kao i mogućnost upravljanja svojim postupcima u
vrijeme izvršenja krivičnog djela kod okrivljenog bili smanjeni ali ne bitno.  
U dopuni svog nalaza od 04.01.2011. godine, vještak neuropsihijatar dr S. M.
je pojasnio da je afektivno stanje razdraženosti jakog intenziteta u kojem se
optuženi nalazio kritičnom prilikom, zapravo nastalo kao posledica dva
faktora, i to provokativnog ponašanja oštećenog i stanja alkoholne
intoksikacije srednjeg stepena – pijano stanje, te da provokativno stanje
oštećenog, bez stanja alkoholne alkoholne intoksikacije, samo po sebi se kod
optuženog ne bi manifestovalo stanjem afekta razdraženosti jakog stepena, već
bi isti u toj situaciji, po mišljenju vještaka, tražio racionalan izlaz iz
konfliktne situacije.  
Iz sadržine nalaza i mišljenja vještaka balističara M. M. M.br.19/09 kao i
neposrednog izjašnjenja navedenog vještaka na glavnom pretresu proizilazi da
je vještak  izvršio vještačenje pištolja  „CZ“ Mod.70 kal.7,65 mm fab. Broj
C-77369 sa tri metka u šaržeru  i jednim metkom zaglavljenim u pištolju, zatim
četiri komada čaura na kojima su utisnute oznake „ППУ-82  7,65“ sa tri čaure
nadjene u prostoriji spornog dogadjaja i jedna zaglavljena u pištolju kao i
projektil i dijelovi projektila. Izvršenim vještačenjem utvrdjeno je da je
pištolj funkcionalan sa kapacitetom šaržera od 8 metaka. Jedan metak je bio u
blokiran izmedju šaržera i usta cijevi jer je čaura od prethodno ispaljenog
metka ostala u ustima cijevi. U šaržeru su se nalazila još tri metka. Analizom
brisa cijevi utvrdjeno je da je iz istog pucano nakon čega cijev nije čišćena.
Vizuelno kao i na osnovu geometrijskih karakteristika utvrdjeno je da sporne
čaure i projektili pripadaju pištoljskoj municiji kalibra 7,65 mm. Uporedjene
su čaure ispaljene iz dostavljenog pištolja sa spornim čaurama.Preklopljene su
uočene individualne karakteristike što znači da su sporne čaure ispaljene iz
dostavljenog pištolja. Takodje na dostavljenim projektilima uočava se po šest
žljebova sa smjerom uvijanja u desno. Uporedjeni su nesporni projektili
ispaljeni iz dostavljenog pištolja sa spornim projektilima i utvrdjena je
identičnost uočenih karakteristika što znači da su sporni projektili ispaljeni
iz dostavljenog pištolja. Istakao je da pištolj  „CZ“ Mod.70 kal.7,65 mm
izbaca čaure pod uglom od oko 90˚ u desnu stranu u odnosu na pravac pucanja i
to na rastojanje od oko 3-5 m kada se radi o tvrdoj podlozi. Navedeni vještak
je uporedjujući svoje vještačenje sa izvršenim vještačenjima ostalih sudskih
vještaka angažovanih u ovom predmetu pojasnio da su po trasološkom pregledu
jaknu koju je nosio B. pogodila tri projektila od kojih dva nijesu oštetila
postavu jakne što znači da su napravila samo okrznuća. Putanja projektila koji
je napravio okrznuće na prednjoj desnoj strani jakni je približno horizontalna
dok je putanja projektila koji je napravio okrznuće sa zadnje strane uzlaznog
karaktera u odnosu na anatomski položaj. Farmerice koje je nosio B. su
pogodjene sa dva projektila od kojih je jedan prethodno prošao kroz jaknu.
Drugi projektil je napravio dva oštećenja na nogavici na osnovu kojih se može
konstatovati da je putanja ovog projektila bila praktično horizontalna u
odnosu na anatomski položaj. Ova oštećenja na garderobi odgovaraju ranama na
tijelu. Kod P. je konstatovana rana prostrelina u predjelu grudi. Kako na
majici i jakni koje je on nosio ne postoje oštećenja na zadnjoj strani vještak
ističe da je taj projektil izlaskom iz tijela u potpunosti izgubio svoju
kinetičku energiju i ispao na pod. Ovaj projektil je prethodno morao napraviti
neko od oštećenja na jakni B. tj. to je jedan od dva projektila koja su
napravila okrznuća jakne B. Inače nekim od navedena četiri projektila
prethodno je izvršeno samoranjavanje kroz šaku Č.N. U odnosu na pištolj koji
je na licu mjesta nadjen u blokiranom položaju, probnim pucanjem je utvrdjeno
da je isti ispravan te da se ruka koja je držala pištolj morala pomjerati
gore-dolje a  moguće da je do blokiranja pištolja došlo usled ometanja njegove
navlake stiskanjem rukama iste što znači da je osoba koja je pucala iz
pištolja bila ometana i da joj je ruka povlačena te da je imala kontakta sa
drugim rukama ali ne može definisati  koliko ruku je ometalo onoga ko drži
pištolj u ovom spornom dogadjaju. U slobodnom kazivanju na glavnom pretresu
vještak je još pojasnio da se oštećeni B. mogao nalaziti u stojećem položaju u
odnosu na optuženog Č. kada je zadobio ustrelnu ranu u predjelu stomaka a
takodje i prostrelinu u nozi s tim što je tada noga morala biti pod odredjenim
uglom u odnosu na pod. Oštećeni P. se nalazio u blago pognutom položaju iz
razloga što putanja projektila koji je njega povrijedio treba da ima uzlazni
karakter da bi se dogadjaj odvijao na način kako je to predstavljeno.  
Sud je izradjene nalaze i data mišljenja kao i njihova pojašnjenja na glavnom
pretresu od strane vještaka biohemije R. F., trasologa D. K. hemijske struke
I. A. i Lj. I., balističara M. M., medicinske struke dr. D. Č. i dr. S. M.
prihvatio kao stručne, jasne i objektivne, date u skladu sa pravilima struke
kojom raspolažu a na čije nalaze i data mišljenja ni stranke nijesu imale
primjedbi, pa im je sud kao takvima poklonio punu vjeru u rasvjetljavanju ove
krivično pravne stvari.  
Iz sadržine medicinske dokumentacije na ime optuženog Č.N: Uvjerenja
Republičkog fonda PIO CG Područna jedinica Herceg Novi br.2052-01-01-3994 od
23.02.2009. godine, proizilazi da je isti po osnovu invalidnosti i potpunog
gubitka radne sposobnosti od 17.02.2005. godine korisrnik invalidske penzije
na teret Republičkog fonda PIO u Podgorici.  
Iz  rješenja Republičkog fonda PIO CG područnog odjeljenja Herceg Novi IN
br.2052-01-01-3994/6-2  od 22.03.2007. godine, proizilazi da je Č.N invalidu
rada nesposobnom za rad sa potpunim gubitkom radne sposobnosti prouzrokovanim
bolešću korisniku invalidske penzije privremeno produženo pravo na punu
invalidsku penziju, sa zakazanim kontrolnim pregledom za dan 13.03.2010.
godine.  
Iz rješenja Republičkog fonda PIO CG područnog odjeljenja Herceg Novi IN
br.2052-01-01-3994/4-1  od 28.02.2005. godine proizilazi da se Č.N priznaje
pravo na invalidsku penziju po osnovu potpunog gubitka radne sposobnosti
prouzrokovanog bolešću u mjesečnom iznosu od 45,72€ počev od 17.02.2007.
godine.  
Iz privremenog rješenja Opštine Herceg Novi –Sekretarijat za ekonomski razvoj
broj 02-5-335-381/2007-1 od 05.09.2007. godine proizilazi da je Č.N izdato
odobrenje za pružanje ugostiteljskih usluga u turističkom seoskom domaćinstvu
u prostorijama njegovog domaćinstva u selu Žvinje i to 2 sobe sa po dva ležaja
kategorisane sa 1* i ukupno 4 ležaja kao i da se u seoskom domaćinstvu mogu
pripremati i usluživati topla i hladna jela  i pružati usluge degustacije vina
ili rakije.  
Iz uvida u račun br. 059127 prizilazi da je u pitanju tzv. Paragon blok na
kojem je rukom ispisano 8 vrsta hrane i pića za ukupni iznos od 83,40, bez
naznake valute.  
Cijeneći provedene dokaze, pojedinačno i u svojoj međusobnoj povezanosti,
dovodeći u vezu sa navodima optužbe i odbranom optuženog Č.N, sud je utvrdio
da je optuženi izvršio krivično djelo teško ubistvo u pokušaju iz čl.144 st.1
tač.3 u vezi čl.20 Krivičnog zakonika i krivično djelo nedozvoljeno držanje
oružja i eksplozivnih materija iz člana 403 stav 1 Krivičnog zakonika, u svemu
i način kako je to činjenično opisano u izreci ove presude.  
Nakon provedenih dokaza sud je sa sigurnošću utvrdio da je optuženi Č.N dana
09.12.2008. godine u ugostiteljskom objektu „9“ u Igalu – Opština Herceg Novi
pucajući iz pištolja “CZ“ M-70 cal.7,65mm, fab.br.77369, nanio teške tjelesne
povrede, i to: oštećenom P. R. u uvidu prostreline na lijevoj strani grudnog
koša. Ove nesporne činjenice sud je utvrdio iz zapisnika o uviđaju UP - PJ
Herceg Novi 27,1br.240-08-12328-14, izvještaja o kriminalističko tehničkom
pregledu lica mjesta Ku.br.333-08 od 10.12.2008. godine sa fotoelaboratima i
skicom lica mjesta, nalaza i mišljenja vještaka R. F. i izjašnjenja ovog
vještaka sa glavnog pretresa, nalaza i mišljenja vještaka hemijske struke I.
A. i izjašnjenja ovog vještaka sa glvnog pretresa, medicinske dokumentacije na
ime oštećeih B.Č i P.R, nalaza i mišljenja vještaka dr D. Č. i izjašnjenja
ovog vještaka sa glavnog pretresa o povredama koje su zadobili oštećeni B. Č.
i P.R, te nalaza i mišljenja vještaka M. M. M.br.19-09 i izjašnjenja navedenog
vještaka sa glavnog pretresa, koje dokaze je sud prihvatio kao uvjerljive,
međusobno saglasne, a nalaze vještaka i izjašnjavanje vještaka na pretresu¬¬
kao objektivne, stručne i date saglasno pravilima struke i nauke, kojim
dokazima su po ocjeni suda potvrdjene nesporne predhodno navedene činjenice, a
na koje dokaze stranke u postupku nijesu imale primjedbi.  
Optužba optuženom Č. N. stavlja na teret da je izvršio krivično djelo teško
ubistvo u pokušaju iz člana 144 stav 1 tačka 3 Krivičnog  zakonika. Ovakav
stav zastupnik optužbe temelji na iskazima saslušanih svjedoka - oštećenih B.
Č. i P.R, na broju ispaljenih hitaca, nalazu i mišljenja vještaka baističara i
izjašnjenju ovog vještaka na glavnom pretresu, te na drugim provedenim
dokazima. Iskaz svjedoka M. B. i V. V., po ocjeni zastupnika optužbe, ne treba
prihvatiti jer su isti očigledno dati da bi pomogli odbranu optuženog jer
oštećeni u konkretnom događaju prema optuženom nijesu preduzimali niti jednu
radnju kojim bi ugrozili optuženog.  
Nasuprot stavu zastunika optužbe, odbrana je stanovištva da provednim dokazima
nijesu potvrđeni navodi optužbe da je optuženi pokušao lišiti života oštećenog
B.Č, pri tome umišljao dovdeći u opasnost život oštećenog R. P.. Stav odbrane
je da je optuženi izgubio kontrolu nad oružjem kada je došlo do čuanja i
otimanja, te da je upravo u tom trenutku došlo do opaljanja iz pištolja koje
optuženi nije želio niti htio, i kojom prilikom je i sam ranjen a da je
optuženi izvadio pištolj isključivo da bi upozorio oštećenog B. da mu ne
prilazi. Pored nesporno utvrđenih činjenica u postupku - da je optuženi Č.N
pucajući iz pištolja dana 09.12.2008. godine, u ugostiteljskom objektu ”9” u
Igalu, teško tjelesno povrijedio oštećene P.R i B.Č, ono što odbrana negira
jeste stav optužbe da je optuženi Č.pokušao lišiti života oštećene, navodeći
da se u predmetnom događaju optuženi banio.  
Naime, tokom postupka je nesumnjivo utvrdjeno da je dana 09.12.2008. godine, u
ugostiteljskom objektu „9“, u Igalu – Opština Herceg Novi, optuženi Č.N,
pokušao lišiti života oštećenog B. Č. i pri tome sa umišljajem doveo u
opasnost život oštećenog P.R, teškim vrijeđanjem od strane oštećenog B. Č., na
način što je pri prepirci sa oštećenim B. Č., mašio se pištolja marke „CZ“ M –
70, kalibar 7,65 mm, fab. br. 77369, repetirao ga i u pravcu oštećenog B.a,
ispalio projektil koji ga je pogodio u predjelu stomaka, nakon čega ga je
oštećeni B. uhvatio za desni rukav i pokušao da mu oduzme pištolj, za koje
vrijeme je optuženi Č.ispalio još nekoliko projektila, od kojih je jedan
pogodio oštćenog B.a u predjelu lijeve noge, a jedan projektil oštećenog P.R,
koji se nalazio u njihovoj neposrednoj blizini, nanoseći im tako teške
tjelesne povrede, i to oštećenom B. Č.u u vidu ustreline u predjelu trbuha i
prostreline u predjelu lijevog koljena, a oštećenom P. R. u vidu rane
prostreline na lijevoj strani grudnog koša.  
Dalje, analizom provedenih dokaza sud je utvrdio da je u događaju u lokalu
’’9’’ u Igalu predhodio događaj u ugostiteljskom objektu koji drži optuženi
Č.N, koji se dogodio nekoliko dana prije predmetnog događaja.po odbrani
optuženog Č.i iskazu svjedoka oštećenog B., proizilazi da je oštećeni B.
sjedio sa društvom u ugostiteljskom objektu optuženog, da je odbio da plati
račun optuženom jer nije bio zadovoljan „visinom“ računa, te da je otišao sa
društvom iz ugostiteljskog objekta optuženog, ne plativši račun.  Dalji slijed
događaja se odvija u lokalu ’’9’’ u Igalu. Naime, optuženi Č.dolazi u lokal
’’9’’, u koji lokal po njegovoj odbrani i po iskazima svjedoka M. B. i V. V.
često dolazi, i u tom lokalu zatiče oštećene B. i P.. Optuženi ulazi u lokal,
prilazi šanku, tako da se desno od njega nalazi oštećeni B., s tim što između
njih nalazi oštećeni P.. Po riječima svih učesnika i očividaca predmetnog
dogđaja, između oštećenog B. i optuženog brzo nastaje rasprava oko prethodnog
događaja u ugostiteljskom objektu optuženog, sve oko računa koji je oštećeni
odbio da plati optuženom. Svjedoci V. V. i M. B., koje iskaze je sud cijenio
kao u istinite, jer ovi svjedoci, po ocjeni suda, nemaju ni jedan razlog da
predmetni događaj predstavljaju drugačije od onoga što se stvarno dogodilo,
saopštavaju da je u raspravi koja se odvija između optuženog i oštećenog B.,
oštećeni B. upućivao riječi uvede prema optuženom Č., pri čemu je svjedok B.
vadio novac, pružao ga prema optuženom, ali bez namjere da mu da taj novac,
već sa očiglednom namjerom da provocira optuženog Č. Svjedok V. V. navodi i to
da optuženi nije odmah reagovao na uvrede, već da je oštećeni uporno
nastavljao da ga vrijeđa pogrdnim riječima, dok svjedok M. saopštava i to da
se optuženi i oštećeni nijesu primicali jedan drugom, osim što je oštećeni B.
pružao novac optuženom, navodno da mu  plati račun. Cijeneći ovakvo postupanje
oštećenog prema optuženom, te imajući u vidu njegove pogrdne riječi upućene
optuženom, sud je proveo vještačenje po vješaku neuropsihijatru, koji je u
nalazu i mišljenju konstatovao da se optuženi u vrijeme predmetnog dogadjaja
nalazio u stanju srdžbe, bijesa,straha jakog inteziteta, koje stanje je je
uzrokovano provokativnim ponašanjem oštećenog, dok je kao podspješujući faktor
bila prisutna akutna alkoholna antoksikacija. U dopuni navedenog nalaza i
mišljenja od 01.04.2011. godine vještak je precizirao da je afektivno stanje
razdraženosti jakog intenziteta u kojem se optuženi nalazio kritičnom
prilikom, zapravo nastalo kao posledica dva faktora, i to provokativnog
ponašanja oštećenog i stanja alkoholne intoksikacije srednjeg stepena – pijano
stanje, te da provokativno stanje oštećenog, bez stanja alkoholne
intoksikacije, samo po sebi se kod optuženog ne bi manifestovalo stanjem
afekta razdraženosti jakog stepena, već bi isti u toj situaciji, po mišljenju
vještaka, tražio racionalan izlaz iz konfliktne situacije. Na naprijed
navedeni način, po ocjeni suda, isključena je mogućnost da je optuženi
kritičnom prilikom postupao na mah. Konačno, vještak je mišljenja da je
sposobnost shvatanja značaja djela kao i mogućnosti upravljanja postupcima, u
vrijeme izvršenja krivičnog djela kod optuženog bila smanjena, ali ne bitno.
Navedeni nalaz i mišljenje vješaka neuropsihijatra sud je u cjelosti prihvatio
kao objektivan, stručan i dat saglasno pravilima struke i nauke.  
Istina, otuženi priznaje da je kritičnom prilikom pucao iz predmetnog pištolja
u kojem dogadjaju su od ispaljenih projektila oštećeni B. i P. zadobili
povrede, ali pokušava da predstavi sudu drugačiji tok kritičnog dogadjaja od
onog kako se zapravo zbio, tako što navodi da je došao na lice mjesta, kojom
prilikom ga je oštećeni B. isprovocirao, što je sve shvatio kao poziv na
fizički obračun, zbog čega je bio primoran da ispali navedene projektile.
Takvo svoje ponašanje opravdava činjenicom da je cijelo vrijeme očekivao da
bude napadnut od strane oštećenog B., da je pucao isključivo kako bi ovoga
uplašio u znak upozorenja da ga ubuduće ne napada, nemajući pri tom bilo kakvu
namjeru da istog liši života. Medjutim, u prilog ovakvim svojim navodima ne
prilaže nijedan dokaz, a isti nemaju utemeljenja niti u jednom dokazu
izvedenom u postupku, već su po ocjeni suda isti nelogični, krajnje
neuvjerljivi, za sud neprihvatljivi i nesumnjivo unaprijed sračunati na
izbjegavanje krivično pravne odgovornosti.  
Nadalje, svjedoci V. i M. saglasno obavještavaju da je u jednom momentu, nakon
svađe, optuženi Č.N iz jakne izvadio pištolj, repetirao ga, te da je tada, a
što je logičan slijed događaja, iako taj trenutak ni jedan svjedok ne vidi,
počela pucnjava u pravcu oštećenog B., kojom prilikom je istog pogađa u
predjelu trbuha, nanoseći mu pri tom osobito tešku tjelesnu povredu, kako je
to kvalifikovao vještak medicinske struke. U odnosu na položaj oštećenog B. u
odnosu na usta pištolja, vještak medicinske struke na glavnom pretresu je
pojasnio da je u omentu nanošenja te ovrede oštećeni B. bio okrenut svojom
lijevom bočnom tranom prema ustima vatrenog oružja, koje pojašnjenje vještaka
medicinske struke  se poklapa sa položajem u kojem su se nalazili optuženi
Č.nalazio za šankom, svojom lijevom bočnom stranom okrenut prema ustima cijevi
pištolja. Navedeno utvrđenje suda se i poklapa sa iskazom svjedoka oštećenog
B. da ga je prvi metak pogodio dok je bio u stojećem položaju , okrenut
lijevom bočnom stranom prema optuženom. Na fotografijama, koje su prilog
vještačenja po vještaku hemijske struke I. A., je vidljivo oštećenje na jakni
oštećenog B., u obliku rupe sa zagaravljenošću oko nje, i to na prednjoj
strani lijeve pole jakne. Vještak hemijske  struke je u nalazu konstatovao da
je ovaj projektil, uzimajuć u obzir nagaravljenost i prisustvo barutnih
čestica, ispaljen sa udaljenosti od oko 20 cm od usta cijevi pištolja.
Navedena konstatacija vještaka I., i izjašnjavanje  vještak hemijske struke
Lj. I. sa glavnog pretresa, potvrdjuju utvrdjenje suda da je optuženi izvadio
pištolj, ispružio ruku i okrenuo isti prema oštećenom B.u, koji se nalazio u
njegovoj blizini, i ispalio u istog projektil koji ga je pogodio u predjelu
stomaka, kako je to predhodno objašnjeno. Sasvim je logično i prihvatljivo i
da je oštećeni B. nakon što je optuženi ispalio prvi projektil, a obzirom da
se isti nalazio u blizini optuženog, ustao i uhvatio optuženog za ruku, kada
pokušava da otme pištolj optuženom, i kada dolazi do daljeg ispaljenja
projektila, kako je to objasino vještak balističke struke - da su putanje
projektila takve da se mogu ostvariti samo pomjeranjem jedne u odnosu na drugu
osobu. Sasvim je logično i prihvatljivo da je u tom momentu jedan od
projektila pogodio oštećenog P., kako to vještak medicinske struke objašnjava,
u trenutku kada su usta predmetnog vatrenog oružja bila ispred, u lijevo i
malo iznad ulazne rane. Naime, svjedok oštećeni P. objašnjava da je u jednom
momentu došlo do otimanja pištolja izmedju oštećenog B. i Č., da je u otimanju
učestvovao i svjeodok M., te da je samo osjetio bol u predjelu grudi kada je
pogodjen. Konstatacija vještaka hemijske struke da na garderobi oštećenog P.
nije bilo barutnih čestica, koje se prostiru na udaljenosti od 90 cm od usta
cijevi pištolja, upućuju na zaključak da je isti u momentu kada je pogodjen
bio udaljen više od 90 cm od usta cijevi pištolja, odnosno kada je bio udaljen
od optuženog Č. Svjedok M. takodje objašnjava da je u jednom momentu vidio
otimanje oko pištolja izmedju optuženog i oštećenog B., da je prišao optuženom
i iz njegovih ruku uzeo pištolj iz kojeg je ovaj pucao, što potvrdjuje
činjenica da je na rukama ovog svjedoka konstatovano prisustvo barutnih
čestica, i to dvije barutne čestice na dlanu lijeve šake i jedna barutna
čestica na nadlanici lijeve ruke. Po ocjeni suda, povreda koju je oštećeni B.
zadobio - prostrelina u predjelu lijevog koljena sa smjerom kanala koji je
horizontalan, te imajući u vidu oštećenja na jakni oštećenog B., potvrdjuju
zaključak suda da je došlo do otimanja oko pištolja izmedju optuženog i
prisutnih svjedoka, jer ispaljeni projektili i njihova putanja upućuju na
zaključak, a kako je to konstatovao i vještak balističke struke - da je ruka u
kojoj je bio pištolj bila ometana.  
Na osnovu naprijed provedenih dokaza i iz njih utvrdjenih činjenica, sud nije
našao nijednu okolnost zbog koje bi navodi odbrane  - da je optuženi Č.
kritičnom prilikom postupao u nužnoj odbrani, bili prihvatljivi, a imajući u
vidu pri tom naprijed utvrdjenu činjenicu da je optuženi izvadio pištolj,
repetirao ga, i pucao u pravcu oštećenog B., kada mu od ovog nije prijetila
nikakva opasnost, odnosno u trenutku kada oštećeni B. prema optuženom nije
preduzimao nijednu radnju kojom bi ugrozio tjelesni ili životni integritet.
Sam položaj oštećenog B.  da ga je prvi projektil pogodio kada je bio okrenut
svojom lijevom bočnom stranom prema ustima vatrenog oružja, ukazuje da
oštećeni nije očekivao da će optuženi upotrijebiti pištolj. Nesumnjiv je
zaključak suda i da oštećeni B. nije prilazio optuženom, niti je u trenutku
kada je optuženi počeo pucati iz pištolja na njega, preduzimao neku radnju
kojom bi ugrozio životni ili tjelesni integritet optuženog, jer ni jedan
saslušani svjedok nije u svom iskazu naveo da se oštećeni B. prije prvog
projektila približavao optuženom Č. Navedeno do kraja opovrgava odbranu
optuženog da je pištolj "opalio" u trenutku dok se oko pištolja "otimao" sa
oštećenima P. i B. jer da je to tako zaista bilo, na rukama oštećenih P. i B.
bi bile konstatovane barutne čestice, što nije slučaj, jer je vještak hemijske
struke I. A. u nalazu i mišljenju konstatovao na rukama oštećenih P. i B., a
imajući u vidu da je skidana parafinska rukavica sa istih, nije bilo barutnih
čestica, niti nitrata koji nastaju sagorijevanjem baruta kod opaljenja metka.  
Sve navedeno potvrdjuje prethodni zaključak suda da nema elemenata nužne
odbrane jer bitni elementi u ovom institutu - napad oštećenog i istovremenost
odbrane sa napadom, nijesu bili ispunjeni. Po ocjeni suda, jedino je moguć i
logičan zaključak da je optuženi Č.N pucao u oštećenog B.Č, svjestan da  usled
njegovog pucanja može nastupiti smrt oštećenog,  pa je to i htio,a  pri tome
sa umišljajem dovodeći u opasnost život oštećenog P.R. Naime, optuženi je
pucajući iz pištolja bio svjestan da dovodi u konkretnu opasnost druga lica,
odnosno da druga lica pucajući iz pištolja može lišiti života, koja opasnost
je i stvarno nastupila za oštećenog P. jer mu je optuženi projektilom iz
vatrenog oružja nanio tešku tjelesnu povredu. Ovo tim prije kada se ima u vidu
da optuženi puca iz pištolja u malom prostoru, prostoru kafane, pored šanka,
gdje je bio prisutan veći broj lica.  
To što optuženi tvrdi tokom postupka da nije imao namjeru da liši života
oštećenog B. Č., nije od uticaja na utvrdjivanje vinosti. Obzirom na radnje
koje je optuženi preduzeo kritičnom prilikom, sredstvo - pištolj kojim je
preduzeo radnju izvršenja predmetnog krivičnog djela, podobno da se tijelo
teško povrijedi, broj ispaljenih  projektila, kao i sve okolnosti konkretnog
dogadjaja, sud nesumljivo zaključuje da je optuženi preduzimajući prethodno
opisane radnje bio svjestan da na taj način oštećenog B. Č. može lišiti
života, pa je samim tim i htio nastupanje posledice u vidu lišenja života
istog, pri čemu je u pogledu vinosti u konkretnom slučaju postupao sa težim
oblikom - direktnim umišljajem. Dakle, kod optuženog je postojala svijest o
svim obilježjima krivičnog djela i htjenje njegovog izvršenja, što ga sve čini
krivim. Okolnost što do smrti oštećenog nije došlo, rezultat je spleta srećnih
okolnosti po oštećenog, a ne volje i svijesti optuženog.  
Optuženi nije sporio da je izvršio krivično djelo nedozvoljeno držanje oružja
i eksplozivnih materija iz čl.403 st.1 Krivičnog zakonika CG, odnosno da je
dana 09.12.2008. godine u Igalu - Opština Herceg Novi, na javnom mjestu u
ugostiteljskom objektu "9" neovlašćeno nosio vatreno oružje - pištolj marke
"CZ" M-70 kal.7,65 mm, fabričkog broja 77369 za čije nošenje shodno čl.27
Zakonika o oružju nije imao uredno izdat oružani list, te čije je nošenje
shodno čl.11 Zakonika o oružju zabranjeno na nošenje na javnom mjestu.  
Naime, iz provedenih dokaza proizilaze nesporne činjenice da je optuženi na
javnom mjestu neovlašćeno nosio vatreno oružje, za koji pištolj po sopstvenom
priznanju nije imao oružani list, niti je isti nabavio po zakonom predvidjenoj
proceduri. Optuženi je kao odrasla osoba znao i bio je svjestan da je držanje
i nošenje na javnom mjestu pištolja, mimo zakonom predviđene procedure i
dozvole nadležnog organa zabranjeno i kažnjivo, pa je u izvršenju predmetnog
krivčnog djela postupao sa direktnim umišljajem, svjestan zabranjenosti takve
djelatnosti, sa kojih razloga ga je sud za ovo djelo oglasio krivim i krivično
pravno odgovornim - bio je svjestan djela i htio je njegovo izvršenje.  
Odlučujući o kazni za optuženog Č.N, za krivična djela za koja ga je sud
oglasio krivim kao u izreci ove presude, sud je cijenio sve okolnosti na
strani optuženog u  smislu čl.42 Krivičnog zakonika, koje utiču da kazna bude
veća ili manja, pa je od olakšavajućih okolnosti na strani optuženog našao
njegovo loše zdravstveno stanje, kako je to konstatovao vještak medicinske
struke, loše imovno stanje, te doprinos oštećenog B.Č, koje sve okolnosti je
Sud u svom zbiru cijenio kao naročito olakšavajuće okolnosti, te našao mjesta
primjeni čl. 45 i 46 Krivičnog zakonika, a posebno činjenicu da je krivično
djelo teško ubistvo ostalo u pokušaju, za koje se učinilac djela može i blaže
kazniti,dok je kao otežavajuću okolnost uzeo činjenicu da je ranije osudjivan,
ali ne za istovrsno krivično djelo, težinu nastale posledice, te činjenicu da
su se oštećeni pridružili njegovom krivičnom gonjenju, pa je cijeneći navedene
okolnosti uz stepen krivice optuženog, optuženog osudio na jedinstvenu kaznu
zatvora u trajanju od 2 (dvije) godine i 1 (jednog) mjeseca, koja kazna je po
ocjeni suda srazmjerna krivici i krivičnopravnoj odgovornosti optuženog, a
kojom kaznom će se ostvariti svrha izricanja krivičnih sankcija u smislu čl.4
Krivičnog zakonika i uticati na optuženog, da ubuduće ne čini ista ili slična
krivična djela, te ostvariti svrhu kažnjavanja iz čl.32 Krivičnog zakonika.
Sud je, shodno čl.48 Krivičnog zakonika prethodno optuženom Č.N. utvrdio
pojedinačne kazne za izvršena krivična djela, i to: za krivično djelo teško
ubistvo u pokušaju iz čl.144 st.1 tač.3 u vezi čl.20 Krivičnog zakonika, kaznu
zatvora u trajanju od 2 (dvije) godine, a za krivično djelo nedozvoljeno
držanje oružja i eksplozivnih materija iz čl.403 st.1 Krivičnog zakonika na
kaznu zatvora u trajanju od 2 (dva) mjeseca, a zatim ga osudio na jedinstvenu
kaznu zatvora u trajanju od 2 (dvije) godine i 1 (jednog) mjeseca.  
Shodno čl.51 Krivičnog zakonika, u izrečenu kaznu zatvora sud je optuženom
uračunao vrijeme koje je proveo u pritvoru od 09.12.2008. godine od 19,00
časova do 12.02.2010. godine.  
Shodno