K. br.82/13
U IME CRNE GORE
Osnovni sud u Bijelom Polju prvostepeni krivični sud sudija pojedinac Dragan
Mrdak, uz učešće namještenika suda zapisničara Koviljke Lješnjak, u krivičnom
predmetu protiv okrivljenog Š. D. iz Bijelog Polja, zbog krivičnog djela napad
na službeno lice u vršenju službene dužnosti iz čl. 376. st.2. u vezi st.1.
Krivičnog zakonika, i protiv maloljetnog a sada punoljetnog Š.J., iz Bijelog
Polja, zbog krivičnog djela napad na službeno lice u vršenju službene dužnosti
iz čl. 376. st.2. u vezi st.1. Krivičnog zakonika, rješavajući po optužnom
predlogu ODT-a, iz B. Polja, Kt.br.458/12 od 15. 03.2013 godine kao i po
predlogu za izricanje krivične sankcije ODT-a iz Bijelog Polja Ktm.br.40/12.
od 15.03. 2012. godine, nakon održanog usmenog, glavnog i javnog pretresa u
prisustvu zamjenice ODT-a, iz B. Polja N. T., okrivljenog Š. D., maloljetnog
Š. J., njegovog branioca po službenoj dužnosti advokata P.R., a u odsustvu
oštećenog Z. N., dana 15. 04. 2013 godine, donio je i javno objavio:
P R E S U D U
Okrivljeni Š. D., JMBG ..., od oca S. i majke M., rođene B., rođen 13.02.1952
godine u Bijelom Polju, sa prebivalištem u mjestu rođenja ul. . oženjen
nezaposlen, otac petoro djece, pismen sa završenom Višom ekonomskom školom,
srednjeg imovnog stanja, neosuđivan,
K r i v i j e:
Što je:
- Dana 18.10.2012 godine, oko 09,15 h, u ul. ., opština Bijelo Polje, napao
službeno lice - tehničkog rukovodioca Vodovoda ''Bistrica'' oštećenog Z.N., u
vršenju službene dužnosti - priključenja na vodovodnu mrežu domaćinstva F. M.,
koju dužnost je oštećeni sa radnicima Vodovoda M. M., J.I. i N.N., preduzimao
po radnom nalogu br. 186 od 18.10.2012 godine, na način što je prišao
oštećenom i udario ga glavom u predjelu nosa i desnog oka, kojom prilikom je
oštećeni zadobio laku tjelesnu povredu u vidu otoka u predjelu korijena nosa
sa povredom kože prečnika 1 mm,
- čime je izvršio krivično djelo napad na službeno lice u vršenju službene
dužnosti iz čl. 376. st.2. u vezi st.1. Krivičnog zakonika,
- za koje mu sud primjenom citiranih zakonskih propisa, i čl. 2, 4, 5, 13,
15, 32, 36, 42, 52, 53 i 54 Krivičnog zakonika (KZ) te: čl. 226, 229, 239 i
374 Zakonika o krivičnom postupku (Zkp) I z r i č e:
U SLOVNU OSUDU
Kojom mu utvrđuje kaznu zatvora od 6 (šest ) mjeseci i istovremeno određuje da
se ista neće izvršiti ako okrivljeni u roku od 4 (četiri) godine ne izvrši
novo krivično djelo.
Okrivljeni se obavezuje da na ime paušala plati iznos od 30,00 €, kao i iznos
od 55,00 € na ime ostalih troškova postupka koje iznose će okrivljeni uplatiti
na žiro račun br. 832-151-35 Depozita novčanih kazni troškova postupka i
paušala, u roku od 15 dana, od dana pravosnažnosti presude pod prijetnjom
prinudnog izvršenja, s tim što će dokaz o izvršenoj uplati dostaviti krivičnoj
pisarnici ovog suda.
Oštećeni Z. N., radi ostvarivanja imovinsko pravnog zahtjeva upućuje se na
parnični postupak.
Maloljetnom a sada punoljetnom:
Š. J., JMBG ... od oca D. i majke M., rođene Š., rođenom 15.12.1994 godine u
Bijelom Polju, sa prebivalištem u mjestu rođenja ul. V.učeniku IV razreda
Srednje Elektroekonomske škole, državljaninu Crne Gore, izricana mu mjera
pojačanog nadzora od organa Socijalnog staranja, rješenjem Osnovnog suda u
Bijelom Polju Km.br.15/12 od 27. 11.2012. godine,
Na osnovu čl. 15, 16, 17, 19, 41, 85 i 86 Zakona o postupanju prema
maloljetnicima u krivičnom postupku, i z r i č e s e:
VASPITNA MJERA - POSEBNE OBAVEZE
te se:
- obavezuje maloljetni a sada punoljetni Šćepanović Jakša
da redovno pohađa školu -
Ova mjera će trajati najduže do 1 ( jedne) godine, s tim što sud u toku
trajanja mjere istu može zamijeniti drugom posebnom obavezom ili obustaviti
njeno izvršavanje.
Troškovi postupka u odnosu na maloljetnika padaju na teret budžetskih
sredstava CG.
Imovinsko pravnog zahtjeva u odnosu na maloljetnika nije bilo.
O b r a z l o ž e nj e
Optužnim predlogom ODT-a, iz B. Polja, KT. br. 458/12 od 15. 03.2013 godine
kao i predlogom za izricanje krivične sankcije ODT-a iz Bijelog Polja
Ktm.br.40/12. od 15.03.2013. godine. godine, optuženi su Š.D. iz Bijelog
Polja, zbog krivičnog djela napad na službeno lice u vršenju službene dužnosti
iz čl. 376. st.2. u vezi st.1. Krivičnog zakonika i maloljetni Š.J.a, zbog
krivičnog djela napad na službeno lice u vršenju službene dužnosti iz čl. 376.
st.2. u vezi st.1. Krivičnog zakonika.
Rješenjem sa glavnog pretresa od 09.04.2013 godine, spisi predmeta Osnovnog
suda u Bijelom Polju Km.br.6/13 su u smislu čl.31 Zkp-a, i čl.53 Zakona o
postupanju prema maloljetnicima u krivičnom postupku, spojeni sa spisima
predmeta K.br.82/13 i odlučeno da se pod poslovnom oznakom K.br.82/13 sprovede
jedinstveni postupak i donese jedna odluka iz razloga što se u konkretnom
slučaju radi o jedinstvenom krivično pravnom događaju i istim dokazima.
Glavni pretres sa kog je javnost bila isključena u dijelu pretresa kada je
maloljetnik iznosio odbranu je održan i zaključen dana 15. 04.2013. godine u
prisustvu zamjenice ODT-a N.T., okrivljenog Š.D., maloljetnog a sada
punoljetnog Š.J. njegovog branioca po službenoj dužnosti advokata P. R., a u
odsustvu uredno obaviještenog oštećenog Z.N..
U završnoj riječi zamjenca ODT- je ostala pri podnijetim optužnom predlogu
prema okrivljenom i predlogu za izricanje krivične sankcije prema maloljetnom
jer iz izvedenih dokaza proizilazi da su okrivljeni i maloljetni izvršili
krivična djela stavljena im na teret. Predložila je da sud okrivljenog Š. D.,
oglasi krivim i osudi na kaznu po zakonu, a da maloljetnom Š.J. izrekne
vaspitnu mjeru.
U toku postupka oštećeni Z.N. pridružio se krivičnom gonjenju protiv
okrivljenog i prema njemu istakao imovinsko pravni zahtjev a nije se pridružio
krivičnom gonjenju prema maloljetnom niti je prema istom istakao imovinsko
pravni zahtjev.
Okrivljeni Š. D. u odbrani datoj u toku istražnog postupka istakao je: da je u
. ulici posjeduje porodičnu kuću i tu je njegov otac 1984 godine, sa još šest
kuća iz naselja doveo vodu, na koju vodovodnu mrežu se iste godine priključila
Elektrodistribucija kasnije i čitavo naselje i od tada imaju problem sa
vodosnadbijevanjem. Povodom ovog problema, obraćali su se Vodovodu, odnosno Z.
N., kako bi to riješili. Međutim, povodom toga Vodovod nije preduzimao nikakve
mjere. Krajem maja ili početkom juna 2012 godine, njegov komšija F.. M. je
doveo radnike Vodovoda, da kopaju kanal, kako bi svoju kuću priključio na
vodovodnu mrežu i to im on nije dozvolio. Poslije ovoga Z. N., kao i komunalni
inspektor K.ć, su dolazili u više navrata zbog tog priključka za F. M., a on
nije dozvoljavao da se izvode radovi iz razloga što smatra da je zemljište
kuda je trebao da se kopa taj kanal njegovo vlasništvo. Z. mu nikad nije
pokazao rješenje ili bilo kakav drugi dokument na osnovu kojeg bi trebalo
izvršiti to priključenje. Kritičnog dana u jutarnjim časovima krenuo je od
kuće prema štali, kada je iznad kuće na krivini, primijetio parkirano vozilo
na putu, pored kog vozila su bila tri radnika Vodovoda, i Z.N., a malo dalje
od njih komunalni inspektor K.V.. Kada se našao na nekih 20 - tak metara
udaljenosti od njih, Z. se obratio riječima ''nemoj slučajno tu da kopate, to
je moje'', a nakon toga nastavio da se kreće prema štali. Vratio se iz štale,
Z. je tada stajao na ivici puta i kazao '' D., ja se tebe ne bojim''. Na to je
Z. odgovorio ''ne bojim se ni ja tebe'', i krenuo u njegovom pravcu, kako bi
mu rekao da tu ne može da kopa. Kada je stigao blizu Z., ka njima je pošao
K.V., uzeo ga pod ruku, kazao mu da krene sa njim i da se sa Z. ne svađa. Sa
K. je pošao niz put i dok su se oni kretali Z. je ponovio da se njega ne boji
i da bira mjesto i vrijeme gdje će se raspraviti. Tada se okrenuo i pošao u
pravcu Z., koji se takođe uputio prema njemu, Z. ga je zatim prvi uhvatio za
gornji dio odjeće, nakon čega je on Z. uhvatio rukama u predjelu grudi, i
pogurali su se. U međuvremenu njima su prišli K. i njegov sin J., koji je bio
krenuo u školu i primijetio taj sukob između njega i Z.. Z. je pokušao da ga
udari glavom, on se izmakao, a K. i J. su ih razdvojili. Z. tom prilikom nije
udarao glavom, niti mu je zadao neki udarac, sa njim se samo čupao i gurao i
tokom tog guranja Z. su pale naočare na put, a smatra da se to desilo kada je
Z. pokušao da ga udari glavom. Kada se završio ovaj događaj, okrenuo se prema
Z. i rekao mu ''za ovo što si pokušao da me udariš i što si me napao, platićeš
mi, jebi mi mrtvu majku na Slijepču mostu''. Kritičnog dana prije nego što je
došlo do ovog sukoba Z. kao ni ostala lica koja su bila sa njim, nije pokazao
nikakav dokument na osnovu kojeg su namjeravali da izvrše priključenje kuće F.
M. na vodovodnu mrežu. Ovaj događaj je posmatrao K. M. koji je takođe
nastanjen u Volođinoj ulici. Kritičnog događaja Z. nije udario glavom, niti
nogom, nije ga psovao, nije mu prijetio, niti ga je izazivao na tuču. Na
glavnom pretresu ostajući pri ovoj odbrani dodao je: da kritičnog dana Z. nije
pokazao službeni nalog a u maju mjesecu 2012 godine, takođe su dolazili
radnici Vodovoda, da bi iskopali kanal od njegove kuće do kuće F.M., radi
priključenja F. na vodovodnu mrežu. On je tom prilikom, upozorio te radnike,
da ne vode vodu, koju su doveli njih pet kuća, stanovnika Vo. ulice i ti
radnici su obustavili radove i otišli. Tada sa tim radnicima nije bio prisutan
Z. N.a. Mjesec dana posle toga Z. N. kojeg je poznavao iz viđenja i za kojeg
je znao da je zaposlen u JP Vodovod, je došao u dvorište njegove kuće i tražio
tom prilikom da on dozvoli priključenje F. na vodovodnu mrežu. On je potom
pozvao komšinice sestre K., koje su se takođe bunile F. priključenju na
vodovodnu mrežu, jer od njihovih pet kuća dvije kuće stalno imaju vodu, sa
malim pritiskom a tri kuće uopšte nemaju vodu. Z. je tog dana otišao, a on je
sjutradan sa sestrama K. pošao u JP Vodovod kod Z., sa njim razgovarao i
pojasnio da ne brani vodu F. kao ni ostalima, pod uslovima njima iz pet kuća,
koji su doveli tu vodu pojača pritisak. Tom prilikom Z. im je kazao ''Vi
osporite vodu, i idite preko nadležnih organa'' a on je Z. predložio da se
Elektrodistribucija i naselje od 20 kuća, priključe kod Auto mota, to Z. nije
prihvatio i na tome je ostala ta priča. Osim ovog Z. je povodom ove vode i
priključenja F., dolazio još nekih dva do tri puta u naselje i oni su mu
stalno sporili ovo priključenje. Z. je posle toga počeo da se bahato ponaša i
da galami, na njega i njegovu suprugu, kao i na sestre K., pojašnjavajući da
njega ne interesuje, oće li oni imati vodu ili ne. Desetak dana prije
kritičnog događaja Z. je dolazio pred njegovu kuću, tu je bio prisutan komšija
V. Ć. i njih dvojica su od Z. tražili da izmjeri pritisak vode, kod njihovih
kuća, on to nije prihvatio, već se Ć. unosio u lice i galamio na njega. Ovu
vodu su doveli 1984 godine, njih pet kuća u V. ulici, a 1985 godine, je tuda
prošao asfaltni put i tom prilikom njegov otac je od njihovog imanja u cijeloj
dužini puta oko 50 metara, od njihove parcele dao zemljište širine 80 cm bez
ikakve nadoknade, na šta se on ljutio. Zemljište na kom su kritičnog dana
radnici Vodovoda izvodili zemljane radove - kopanje kanala za vodu, je njegovo
vlasništvo. Dodao je da njemu radni nalog nije pokazan, jer je iskop vršen na
njegovom zemljištu pošto je nekih 80 cm širine, na tom potezu puta njegovo
zemljište bez obzira što ga on nije zagradio u sklopu svog imanja jer je tu sa
obje strane puta njegova imovina. Vodovod ''Bistrica'' nije ovlašćen da
uređuje međe niti da po tom pitanju daje bilo kakvu saglasnost.
U završnoj riječi okrivljeni je istakao da nije izvršio krivično djelo
stavljeno mu na teret, a svjedoci radnici Vodovoda su morali svjedočiti u
korist Z. iz razloga što bi u suprotnom dobili otkaz. Kritičnog događaja je
samo branio svoju babovinu, a Z. je ovo bilo četvrti ili peti put da izlazi u
naselje Babića Brijeg i da se bahato ponaša, smatra da se Z. kao službeno lice
ne može tako ponašati. Tražio je da ga sud oslobodi.
Maloljetni Š.J. u odbrani datoj u toku pripremnog postupka u bitnom je
istakao: da je kritičnog dana u jutarnjim časovima oko 09,00 h bio u svojoj
kući, koja se nalazi u ulici V. i dok se spremao za školu, začuo je galamu,
koja je dolazila spolja. Izašao je iz kuće i iz dvoriša je primijetio na ulici
šest do sedam ljudi koje do tada nije poznavao, a kasnije je saznao da se
radilo o radnicima Vodovoda, u tom momentu njegov otac Š. D. i N. Z., su jedan
drugog držali u predjelu gornjeg dijela odjeće, pa je on izašao iz dvorišta na
ulicu, prišao ocu i Z. i pokušao da ih razdvoji, u čemu mu je pomagao i čovjek
koji je bio među ovoj grupi ljudi. Za to vrijeme u rukama je imao klizni
mobilni telefon, jer je prethodno pisao poruku i taj telefon je držao u ruci
kada im je prišao. Dok ih je razdvajao, ocu je rekao da se ne svađa, a Z.N. se
nije uopšte obraćao i istom nije uputio nikakve riječi prijetnje, niti psovke,
kao ni ostalim radnicima Vodovoda. Kod Z. nije primijetio nikakvu povredu.
Kritičnog događaja u rukama nije imao nož. Kada je dok je bio u kući začuo
galamu spolja, nije znao o čemu se radi, a to nije znao ni kada je izašao iz
kuće, niti mu je bilo poznato zašto su ovi ljudi došli, a nije primijetio da
su preduzimali neke radove. N. Z. nije od ranije poznavao. Po završetku
događaja, on i otac su se vratili u kuću. Ovaj događaj je posmatrao njihov
komšija K.M.. Na glavnom pretresu ostao je pri ovoj odbrani s tim što je dodao
da nije bilo potrebe da Z.N. bude na licu mjesta, pošto je kako je to i sam
istakao od ranije imao problema na toj lokaciji u vezi kopanja tog kanala.
Radovi prokopavanja u jednom dijelu iskopa kanala izvođeni su na privatnom
posjedu njegovog oca D..
U završnoj riječi branilac maloljetnog Š.J. je istakao: da se u radnjama
maloljetnog ne stiču elementi bića krivičnog djela koje mu je stavljeno na
teret. Uočljivo je da svjedoci različito prikazuju događaj jedni na način da
je njegov branjenik preduzeo radnje koje bi predstavljale krivično djelo a
drugi ne. Normalo je i za očekivati da svjedoci koji rade sa Z. N., svjedoče u
njegovu korist, a njihova svjedočenja razgrađena su: iskazom svjedoka Đ..
Predložio je da sud u odnosu na maloljetnika obustavi postupak, jer nije
dokazano da je izvršio djelo stavljeno mu na teret. A za slučaj da sud nađe da
je maloljetnik kriv, tražio je da istom izrekne Vaspitnu mjeru pojačanog
nadzora od strane roditelja.Tražio je i troškove postupka po AT-u.
U završnoj riječi maloljetni Š.J. je u potpunosti usvojio završnu riječ svog
branioca, dodao da nije izvršio predmetno krivično djelo i tražio da sud
oslobodi.
Radi utvrdjivanja odlučnih činjenica i donošenja pravilne i zakonite odluke,
sud je na glavnom pretresu izveo sledeće dokaze: saslušao u svojstvu svjedoka
oštećenog Z. N. i svjedoke: J.I., N.N., K.V., M.M., K.M., Đ. . pročitao i to:
fotokopiju radnog naloga Vodovoda ''Bistrica br.186 od 18.10.2012 godine,
saglasnost Vodovoda ''Bistrica'' br. 281 od 27.08.2012 godine, rješenje
Opštine Bijelo Polje Sekretarijata za stambeno komunalne poslove i saobraćaj
br. 14/11-108/1 od 16.05.2012 godine; izvještaj Centra za socijalni rad
opština Bijelo Polje i Mojkovac Km.01-2/13 od 13.03.2013 godine; izvještaj
ljekara jedinice za HMP B. Polje br. protokola 15655 od 18.10.2012 godine;
nalaz i mišljenje vještaka medicinske struke dr S. M. sa zapisnika o
saslušanju vještaka Kt.br.458/13 26.02.2013 godine, izvršio uvid u izvod iz
matičnog registra rođenih za maloljetnog Š. J. UP I br.202/13/4438 od
04.03.2013 godine, pročitao peticiju od 19.10.2012 godine, uvid u izvod iz KE
za okrivljenog UP PJ Bijelo Polje br.27-03-245/13-3310/2 od 22.03.2013 godine.
Sud je odbio predlog okrivljenog da se u dokaznom postupku sasluša svjedokinja
K. Lj. iz razloga što je po ocjeni suda činjenično stanje u dovoljnoj mjeri
utvrđeno ostalim izvedenim dokazima, te bi saslušanje ove svjedokinje, vodilo
odugovlačenju postupka.
Sud je cijeneći odbranu okrivljenog i dokaze pojedinačno i u medjusobnoj vezi,
a shodno čl. 370 Zakonika o krivičnom postupku, utvrdio činjenično stanje, i
na osnovu istog zaključio da je okrivljeni izvršio krivično djelo stavljeno mu
na teret i da je za isto kriv.
Odbranu okrivljenog sud je cijenio kao isključivo usmjerenu na izbejegavanje
sopstvene krivice, te istu nije prihvatio, jer je njegova odbrana
obezvrijeđena izvedenim dokazima u toku postupka.
Naime iz iskaza oštećenog Z.N., datog u toku pripremnog postupka proizilazi:
da je on zaposlen u JP Vodovod ''Bistrica'', na radnom mjestu tehničkog
rukovodioca. Dana 18.10.2012 godine, oko 9,00 h, bio je u mjestu Babića
Brijeg, radi priključenja domaćinstva F. M. na gradski vodovod. Radi
obavljanja ovog posla, sa njim su bili radnici Vodovoda N. N., M.M., J. I.,
kao i komunalni inspektor K. V.. Za priključenje domaćinstva F. M., na gradski
vodovod, postojala je sva potrebna dokumentacija i to: odobrenje Vodovoda za
priključenje, sa uplatom, uplata od Komunalnog preduzeća ''Lim'' za
prekopavanje javne površine, skica Direkcije za imovinu sa podatkom da se radi
o državnoj imovini što znači da su se stekli svi uslovi da se F. dozvoli
priključenje. Tom prilikom su posjedovali radni nalog, na osnovu kojeg su
trebali da tog dana izvrše priključenje na vodovodnu mrežu. Na lice mjesta, su
došli vozilom sa oznakom ''Vodovoda'', pa potom pozvali F. M. da izađe,
međutim isti nije bio kod kuće. U tom trenutku prije nego što su otpočeli sa
bilo kakvim radovima, bilježenja trase i iskopa Š. D. koji je bio u svom
dvorištu udaljenom 30-tak metara od mjesta gdje su se oni nalazili i kada ih
je ugledao, krenuo je prema njima i u hodu im povišenim tonom upućivao uvrede
i psovke. Govorio im je ''dosta je pljačke, i ranije su me pljačkali'', a
njemu je upućivao riječi ''idi gore u tvoje Drndare, pa gore pljačkaj''. Kada
mu se približio na nekih pet do šest metara, počeo je da mu psuje oca i majku
i pozivao ga da se pobiju. Š. je tada kazao ''da on nije došao privatno, već
službeno i da će se oni povući ukoliko im on ne dozvoljava da izvrše
priključenje, a rekao mu je i to ''da je to već drugi put, da ga on vrijeđa na
istom mjestu, povodom istog razloga''. Š. se zaletio prema njemu, krenuo da ga
udari, a u tome ga je spriječio komunalni inspektor K. V.koji je stao isped
njih i Š.uhvatio za ruku. Tada je dotrčao D. sin Š. J., koji je svima njima
uputio riječi ''gubite se odavde, pobiću vas sve'', u tom momentu Jakša je
držao desnu ruku iza leđa, a zatim krenuo prema njemu, držeći u podignutoj
desnoj ruci, otvoren nož, ne zna kojih dimenzija, a zna da nije bio veći nož.
Tada je K. V. pustio Š. D. i krenuo prema J., a radnici Vodovoda su takođe,
krenuli prema J., kako bi ga spriječio da ga udari tim nožem K.je uhatio J. za
ruke. D.je iskoristio momenat kada ga je K.pustio, i udario ga glavom u predio
glave i desnog oka, a koljenom između nogu. Od zadobijenog udarca u predio
glave, potekla mu je krv. Nakon ovoga on je obavijestio policiju o događaju i
pošao u Hitnu pomoć kako bi mu ukazali pomoć zbog ovih povreda. Na glavnom
pretresu ostajući pri ovom iskazu dodao je da mu je maloljetni Š. kritične
prilike, prišao na udaljenost od nekih dva do tri metra i tada su ga u daljem
kretanju spriječili radnici Vodovoda. Iskaz ovog svjedoka, sud je u potpunosti
prihvatio kao jasan, logičan i uverljiv, nesračunat na otežavanje krivično
pravnog položaja okrivljenog i maloljetnog u potpunosti potvrdjen navodima iz
iskaza svjedoka J. I., N. N.e, M. M. a u bitnom navodima iz iskaza svjedoka K.
V., te sadržinom pisanih dokaza i nalazom i mišljenjem vještaka medicinske
struke dr S.M..
Iz iskaza svjedoka J.I. datog u toku pripremnog postupka proizilazi: da je on
zaposlen u JP Vodovod ''Bistrica'' na radnom mjestu vozača. Kritičnog dana sa
kolegama iz Vodovoda, M.M., N. N., kao i tehničkim direktorom, Z. N., bio je u
mjestu Babića Brijeg, a tu je bio i komunalni inspektor K. V. sa svojim
vozačem. U Babića brijegu su bili jer su tog dana kolege iz Vodovoda i
tehnički direktor namjeravali da izvrše priključenje na vodovodnu mrežu
domaćinstva F.. Vozilo kojim su stigli na luce mjesta imalo je oznaku
''Vodovoda'' u istom trenutku kad i oni stigao je i komunalni inspektor K..
Čim su izašli iz vozila Š.D.je počeo da im upućuje psovke a u tom trenutku
isti je bio na svom imanju i to desetak metara ispod puta na kom su se oni
nalazili. Š. je krenuo ka Z. N., kako bi se sa njim fizički obračunao i za to
vrijeme mu je uputio riječi ''pokrao si sve što je imalo, došao si ovdje da
kradeš, ne dam vodu''. N. mu je na to odgovorio da sve može mirno da se riješi
i da je tu komunalna policija. Kada je Š. krenuo prema Z.K. koji se nalazio
pored Z., uhvatio je D. kako bi ga smirio. Tada je primijetio da prema njima
ide D. sin J., koji je kazao ''da mu ostave oca na miru'', a potom otvorio
nož, koji je držao u desnoj ruci i držeći nož, krenuo prema Z.. N. N. je
uhvatio J. za ruku i spriječio ga da udari N., a kada je K. vidio da J. drži
nož, pustio je na kratko D., koji je taj momenat iskoristio i glavom udario N.
u predjelu glave. Tu su se umiješali on i kolega M., da bi spriječili dalji
sukob i potom su odveli N. u Hitnu pomoć, a Š. su se povukli prema svojoj
kući. Siguran je da je J. tom prilikom u ruci imao nož, dužine oko 15 cm. skaz
ovog svjedoka, sud je u potpunosti prihvatio kao jasan, logičan i uverljiv,
nesračunat na otežavanje krivično pravnog položaja okrivljenog i maloljetnog a
potvrdjen navodima iz iskaza svjedoka Z. N., N.N., K.V., M.M., te sadržinom
pisanih dokaza i s njima u vezi nalazom i mišljenjem vještaka medicinske
struke dr S.M..
Iz iskaza oštećenog N.N. datog u toku pripremnog postupka proizilazi: da je
zaposlen u JP Vodovod'' na poslovima fizičkog radnika i kritičnog dana sa
Z.N., M. M., J. I., došao je u naselje Babića Brijeg, radi priključenja
domaćinstva F. M. na vodovodnu mrežu. Iz istog razloga tu se nalazio i
komunalni inspektor K. V.. Po dolasku na lice mjesta, iz svog dvorišta, prema
njima je krenuo Š. D., tada su oni bili na putu, i namjeravali su da vrše
iskop kako bi F. priključili na vodovodnu mrežu. D. im je tom prilikom uputio
riječi '' lopovi, nećete ovdje izvršiti priključenje'', psovao je, a N. je
uputio i riječi ''ajde pičko jedna, da se pobijemo ako smiješ, ja ti dozvoliti
neću da ovdje to priključiš''. Z. mu je na to kazao da ga ne vrijeđa i da je
tu došao zbog vršenja službene dužnosti. D. se tada zaletio prema N., a K.V.
je stao između njih i uhvatio D., kako bi ga spriječio da napadne N..
Primijetio je da je D. uspio da preko K. udari N. glavom u predjelu čela i
nosa, nakon čega je N. potekla krv. K. je tada sklonio D. od N., kada je iz
dvorišta kuće Š., došao D. sin Š. J. i uputio im riječi '' da se odatle maknu
što prije i da će ih pobiti''. Dok se J. kretao prema N.u njegovoj desnoj ruci
je primijetio nož, to ga je uplašilo, pa ga je uhvatio preko ruku, da bi ga
spriječio da tim nožem udari N.. Nož je bio na preklapanje, sječiva dužine do
15 cm. Siguran je da J. tom prilikom u ruci nije imao mobilni telefon već nož.
Nakon što su ih razvadili, Š. su otišli prema svojoj kući. Po završetku ovog
događaja N. su odveli u Hitnu pomoć, s tim što nijesu izvršili službenu radnju
zbog koje su došli. Na glavnom pretresu ostao je pri ovom iskazu. Iskaz ovog
svjedoka, sud je u potpunosti prihvatio kao jasan, logičan i uverljiv,
nesračunat na otežavanje krivično pravnog položaja okrivljenog i maloljetnog a
potvrdjen navodima iz iskaza svjedoka J. I., Z.N., K.V., M. M., te sadržinom
pisanih dokaza i s njima u vezi nalazom i mišljenjem vještaka medicinske
struke dr S. M..
Iz iskaza svjedoka M.M. datog u toku pripremnog postupka proizilazi: da su
kritičnog dana oko devet ujutru zajedno sa tehničkim rukovodiocem Vodovoda
Z.N. njih trojica radnika Vodovoda, on, N.N., J. I., došli u naselje Babića
Brijeg, radi priključenja domaćinstva F. M. na vodovodnu mrežu. Tog dana su
imali namjeru da otkopaju cijevi i da izvrše priključenje. Na licu mjesta bio
je i komunalni inspektor K. V. sa svojim vozačem. Čim su došli Š. D. je počeo
da viče iz svog dvorišta, ''lopovi, ti si naučio da kradeš, došao si ovdje da
meni otmeš vodu i da me ostaviš bez vode'', takođe je psovao sve njih. Z. mu
je na to odgovorio '' ja nijesam došao da tebi uzmem vodu, jer voda nije ni
moja a ni vaša'', a i rekao mu da ga ne psuje i ne vrijeđa. Tada se Š.
D.zaletio prema N., K. koji se nalazio između njih dvojice, obgrlio je D.,
kako bi ga spriječio da ne udari N.. Vidio je momenat kada je D., uspio da
preko ramena K. V., glavom udari N. u predjelu nosa i čela, nakon čega se
njemu pojavila krv. Primijetio je i da je D. zamahnuo da Z. udari u predio
donjeg dijela stomaka, kojom prilikom ga je malo zakačio. K. je za to vrijeme
smirivao D., govorio mu ''nemoj D., sve ovo može da se završi bez tuče. Sve se
ovo brzo dešavalo, a potom je vidio da je istim putem kojim je prethodno došao
D., dotrčao i njegov sin J., koji im je uputio riječi ''gubite se odavde, neću
da vas vidim''. Ne sjeća se da je tom prilikom J. uputio riječi prijetnje. J.
je potom prišao N. i rukom u koju je držao nož, zamahnuo prema istom a tada je
Jakši najbliži bio N. N., koji je uhvatio J. preko ruke, kako ne bi udario N..
Nož koji je tom prilikom J. držao u ruci, je imao sječivo dužine oko 15 cm i
siguran je da je to bio nož a ne mobilni telefon. N. je sklonio J., a on, J. i
vozač komunalnog inspektora, su pritrčali i odveli N. do njihovog auta, a
potom ga odvezli u Hitnu pomoć. Zbog ovog događaja službenu radnju zbog koje
su došli na to mjesto nijesu izvršili. Na glavnom pretresu ostao je pri ovom
iskazu. Iskaz ovog svjedoka, sud je u potpunosti prihvatio kao jasan, logičan
i uverljiv, nesračunat na otežavanje krivično pravnog položaja okrivljenog i
maloljetnog a potvrdjen navodima iz iskaza svjedoka J. I., N. N., K. V., Z.
N., te sadržinom pisanih dokaza i s njima u vezi nalazom i mišljenjem vještaka
medicinske struke dr S.M..
Iz iskaza svjedoka K. V. datog u toku pripremnog postupka proizilazi da je on
zaposlen u opštini Bijelo Polje kao komunalni inspektor I i njegov zadatak
između ostalih da prati izvršenje rješenja koje dobije od nadležnih službi.
Kritičnog dana imao je zadatak da isprati izvršenje rješenja Vodovoda
''Bistrica'', i Sekretarijata opštine Bijelo Polje, koja su se odnosila na
prekopavanje javne površine, radi priključenja na vodovodnu mrežu, domaćinstva
F. M.. Tim povodom on i radnici Vodovoda, među kojimaje bio i Z.N., došli su
na lice mjesta u naselje Babića Brijeg. Izašli su iz vozila, radnici Vodovoda
nijesu bili ni izvadili ni alat za prekopavanje, kada je čuo kako Š.D. govori
N.Z. ''da neće dozvoliti prekopavanje, preko njegovog posjeda. D. je potom
došao iza neke štale, a N. mu je kazao ''da on tu nije došao privatno, već
radi vršenja službenih radnji''. Dok se D. kretao u pravcu N., upućivao mu je
psovke, pa je on stao između njih dvojice, uhvatio D., kako ne bi došlo do
nekog incidenta. Dok je ovako držao Dragoljuba, njih dvojica su se i dalje
raspravljali i u jednom momentu je primijetio da je iz kuće izašao D. sin J.,
koji je jedno vrijeme stajao mirno, da bi potom izašao iz dvorišta, stao na
ulicu i kazao ''danas ovdje nećete ništa raditi, biće kako moj otac kaže''.
Tada je primijetio da J.drži u ruci neko sredstvo, koje je u jednom momentu
podigao. I kada im se približio na nekih pet metara, vidio je da je u ruci
držao nož, kratkog sječiva. U tom trenutku N. je bio iza njegovih leđa, a
radnici su bili lijevo od njega i N.. Jakša je krenuo da prođe pored njega u
kojem momentu je on pustio D. i rukom pošao da uhvati J., u čemu nije uspio,
pa ga je odgurnuo prema radnicima. Po njegovom mišljenju J. nije imao namjeru
da nekog napadne, već da ih na ovaj način samo zaplaši iz razloga što se on
nije kretao brzo, nije upućivao bilo koje riječi, a takođe nije reagovao kada
je on pokušao da ga uhvati. Kako je on u tom trenutku bio skoncentrisan na J.,
nije vido trenutak kada je N. zadobio povredu, niti je vidio da ga je neko
udario, ali kada se okrenuo, vidio je da N. ima povredu na nosu i da krvari.
N. mu je tada kazao da ga je udario D., a on je D. rekao da pozove sina i da
idu kući, te da oni tog dana neće izvoditi nikakve radove, što je D. i uradio.
Tada im D. i J. nijesu upućivali nikakve riječi. Na glavnom pretresu, ostajući
pri ovom iskazu dodao je da se ne sjeća da je kritičnog dana on Š. D. kazao ''
D., padoše ti naočare'' a ne sjeća se ni da su tog dana Z. pale naočare.
Navode iz iskaza ovog svjedoka: ''da maloljetnik kritičnog događaja nije imao
namjeru nikog da napadne, već da ih na ovaj način samo zaplaši'', sud nije
prihvatio iste je cijenio kao date u cilju olakšavanje krivično pravnog
položaja maloljtnog a i nelogične i nejasne jer su u suprotnosti sa ponašanjem
svjedoka Kljajevića kritičnog događaja prema maloljetnom. Ostale navode iz
iskaza ovog svjedoka, sud je prihvatio.
Iz iskaza svjedoka K.M. datog u toku pripremnog postupka proizilazi da on živi
u mjestu Babića Brijeg, a u istom naselju na nekih 500 metara žive F. M. i
Š.D., čije se kuće nalaze jedna nasprem druge. U ovom naselju već duže vrijeme
postojii problem vodosnadbijevanja, tako da domaćinstva koja se nalaze na
visočijem nivou, često nemaju vodu. Poznato mu je da F.M. nije imao priključak
na vodovodnu mrežu. Kritičnog dana u jutarnjim časovima, šetao je kad je začuo
galamu iz pravca gdje se nalaze kuće F. i Š.. Primijetio je da se N. Z. i još
troje četvoro lica nalaze na putu, dok se ispod puta, nalazio Š. D., koji je
stajao ispred svoje štale. Čuo je da se Š. i Z. prepiru, Š. je rekao Z. ''
nećeš priključivati nikog sa mog vodovoda' a na to mu je Z. odgovorio ''ti mi
nećeš zabraniti, ovo je naš vodovod, dođi da mi zabraniš''. D. je potom izašao
na put, vidio je da su se oni počupali i krenuli da se udare glavama, tu se
stvorila gužva, pritrčala su lica koja su se tu zatekla, a ubrzo je dotrčao D.
sin J., koji je krenuo prema svom ocu i istog odvukao u stranu. Nije vidio da
li je tom prilikom J. imao nož ili neko drugo sredstvo u rukama. Tada su svi
galamili i čupali se, tako da nije čuo da li je J., psovao ili prijetio nekom
od ovih lica, on se odmah potom udaljio sa lica mjesta. Na glavnom pretresu
ostajući pri ovom iskazu dodao je da se tog dana okrivljeni i oštećeni nijesu
bili, već grlili, to je bio samo verbalni duel, između njih dvojice, a K. je
vukao Š. D. da ga vrati kući. Upozoren na razlike u kazivanju u toku
pripremnog postupka i na glavnom pretresu istakao je: da je tačna izjava data
u toku pripremnog postupka. Prihvatajući saglasna kazivanja svjedoka Z., N.,
J. i M., sud navode iz iskaza ovog svjedoka: da je kritičnog događaja,
oštećeni Z. okrivljenom uputio riječi: ''ti mi nećeš zabraniti, ovo je naš
vodovod, dođi da mi zabraniš'' kao i da su se oštećeni i okrivljeni počupali i
krenuli da se udare glavama, te da je J., odvukao svog oca D. u stranu, kao i
navode da su svi galamili i čupali se, sud nije prihvatio, iste je cijenio kao
date u cilju olakšavanja krivično pravnog položaja okrivljenog, ostale navode
iz iskaza ovog svjedoka, sud je prihvatio.
Iz iskaza svjedoka Đ. P., proizilazi da je on kritičnog jutra, u mjestu Babića
Brijeg, pomagao komšinici K. Lj.u branju jabuka. U jednom momentu na jednoj
krivini ispod njega, udaljenoj 20 metara, primijetio je da je stiglo jedno
auto iz kojeg je izašlo pet ljudi, od kojih jedno lice sa bradom Z. N., koga
je poznavao i još tri lica. Kada su ova lica izašla iz vozila, iz svoje kuće,
koja se nalazi ispod puta, izašao je Š. D. koga oni zovu D. i kazao ovim
ljudima, nemoj te to da kopate. Z. je potom pošao put Š., sašao blizu njega i
kazao mu ''ko si ti da nam zabraniš kopanje, mene nije od tebe strah''. Na ovo
mu je D. odgovorio ''ovo je moja zemlja'', Z. je takođe pošao ka okrivljenom i
u jednom momentu su se sreli Z. je na toj uzbrdici bio sa gornje strane a Š.
sa donje strane. Z. je potom okrivljenog uhvatio za grudi i krenuo da ga udari
glavom u njegovu glavu, ali ga je promašio i D. je udario glavom od grudi. Od
tog udarca Z. su pale naočare, oni su se međusobno uhvatili rukama za prsa, i
gurali, zatim je došao D. sin J., prišao do istog uhvatio ga za ruku i poveo
ga kući. Z. je nastavio da psuje Š., upućujući mu riječi ''platit ćeš mi,
vidjećemo se, srešćemo se'', a na to mu je D. uzvratio riječima ''za ovo što
si pokušao da me udariš, platićeš mi, majku mi moju mrtvu'' i dok su se Z. i
Š. držali, ni jedan od radnika nije pokušao da ih razvadi, potom su okrivljeni
i maloljetni pošli kući, a on dalje nije pratio ovaj događaj, s tim što dok je
pratio događaj bio je ispod stabla jabuke, čak se bio malo i povukao da ga ne
bi neko vidio i eventualno pozvao za svjedoka, a na tom mjestu su bila dva
velika stabla jabuke. Prihvatajući iskaze svjedoka Z., M., N., K., J., navode
iz iskaza svjedoka Koraća, sud iskaz ovog svjedoka nije prihvatio i isti je
cijenio kao isključivo dat u cilju olakšavanja krivično pravnog položaja
okrivljenog i maloljetnog. Prilikom ocjene iskaza ovog svjedoka, sud je imao u
vidu da okrivljeni i maloljetni u toku istražnog i pripremnog postupka,
prilikom iznošenja odbrana nijesu predstavili da je osim K.M. bilo drugih
očevidaca kritičnog događaja a koji žive u naselju B.B.. A koliko je iskaz
ovog svjedoka neuvjerljiv i nelogičan te sam sebi protivrječan, vidi se iz
toga što se isti po njegovom kazivanju ''skrivao ispod stabla jabuke, da ga ne
bi neko vidio ili eventualno pozvao za svjedoka'' i tako sakriven iza dvije
velike jabuke, uspio sa udaljenosti od 20 metara da navodno zapazi i tako
sitne detalje, to da su Z. pale naočare.
Iz kopije radnog naloga br. 186 od 18.10.2012 godine, proizilazi da je istim
naloženo N. N. i grupi radnika preduzeća Vodovod ''Bistrica'' da na teret i za
račun F. M. iz Babića Brijega, izvrše iskop kanala, rova za priključak F. M..
Nalog je potpisan od strane Z. N..
Iz saglasnosti Vodovoda ''Bistrica'' br. 281 od 27.08.2012 godine, proizilazi
da se JP Vodovod ''Bistrica'' iz Bijelog Polja, pridružuje podnosiocu zahtjeva
F. M. i saglasno je da se izvrši razgraničenje međa na dijelu nekategorisanog
puta Bijelo Polje Rastetine Cerovo, kako bi se podnosilac zahtjeva mogao
nesmetano priključiti na gradsku vodovodnu mrežu, a ovo imajući u vidu da je
isti platio priključak Vodovodu i dobio saglasnost opštine za prekopavanje tog
dijela puta. Razgraničenje izvršiti u prisustvu ovlašćenog lica Vodovoda i
komunalne policije.
Iz Rješenja Opštine Bijelo Polje Sekretarijata za stambeno komunalne poslove i
saobraćaj br. 14/11-108/1 od 16.05.2012 godine, proizilazi da je istim
rješenjem odobreno F. M. iz Bijelog Polja, prokopavanje dijela nekategorisanog
puta Bijelo Polje - Rastetina - Cerovo, kat.parcela br. 1800 KO Bijelo Polje.
Prokopavanje je potrebno radi polaganja vodovodnog kabla i priključka
porodične kuće koja se nalazi na kat.parceli br. 3258 KO Bijelo Polje, na
gradsku vodovodnu mrežu. Vodovodni kabal položiti u putnom pojasu, dužine 15,0
m i širine 15 cm. Radove povjeriti JP Vodovod ''Bistrica'' Bijelo Polje, ili
drugom ovlašćenom izvođaču radova uz nadzor Javnog preduzeća.
Iz peticije koja je naznačena na gradonačelnika SO-e Bijelo Polje, proizilazi
da je nju dana 19.10.2012. godine, podnijela grupa građana naselja Babića
Brijeg, u kojoj su opisali na koji način njih pet porodica 1984 godine, dovelo
vodu, ko se potom priključivao i da su ostali bez vode i da ne mogu da im rade
bojleri i mašine za pranje veša, a da je službeno lice Vodovoda Z. N., dao
priključak F. M., a da prethodno nije ispitao pritisak i može li se
priključenje uraditi a da se ne uskrati vodosnadbijevanje za njihovih pet
kuća. Z. je kod njih dolazio više puta, bahato se ponašao, galamio, unosio se
u lice V.Ć. i na kraju su Z. skrenuli pažnju da se tako ne ponaša. Vodu F. ne
daju , svi oni ne samo D.Š.. Nijesu protiv F., ali traže da im se pojača
pritisak vode ili da se sa njihove mreže isključi Elektrodistribucija i 20
kuća pored nje.
Iz nalaza i mišljenja vještaka medicinske struke dr S.M. proizilazi da za
oštećenog Z.N. u spisima postoji ljekarski izvještaj iz Hitne pomoći u Bijelom
Polju od 18.10.2012 godine, kada je isti pregledan, zbog povreda koje je
zadobio po njegovim riječima od udarca glavom u predjelu lica i koljenom u
međunožje. Zbog navedenih udaraca oštećeni je na pregledu imao tegobe u vidu
vrtoglavice i bolova u predjelu desnog oka, dao je podatak da nije gubio
svijest, a klinički je bio svjestan i orjentisan bez neuroloških ispada, a
spolja na tijelu bio je vidljiv otok u predjelu korijena nosa, sa povredom
kiže koja je krvarila i koja je bila prečnika 1 mm drugih vidljivih povreda
spolja na tijelu nije bilo. Ova povreda spada u laku tjelesnu povredu, koja je
najvjerovatnije nastala od udarca tupom mehaničkom silu u predio korijena nosa
i mogla je nastati od udarca glavom u predio korijena nosa, kako je oštećeni
naveo na pregledu. Nalaz i mišljenjej ovog vještaka, sud je u potpunosti
prihvatio, kao realan i objektivan, dat po osnovu činjenica konstatovanih u
medicinskoj dokumentaciji izdatoj za oštećenog po pravilima struke i nauke, a
potvrđen navodima iz iskaza oštećenog i svjedoka J., N., M..
Okrivljeni se branio da kritičnog dana i događaja njemu nije pokazan radni
nalog, da je prokop kanala trebao da se izvrši preko njegovog privatnog
posjeda, da on kritičnog događaja, nije udario okrivljenog koje navode je sud
cijenio kao isključivo usmjerene na izbjegavanje sopstvene krivice, jer:
Iz sadržine pisanih dokaza proizilazi da je prokop kanala za vodu za
domaćinstvo F.M., trebalo izvršiti i u dijelu nekategorisanog puta Bijelog
Polja - Rastetina - Cerovo kat.parcela br. 1800 Ko Bijelo Polje i to tako što
je vodovodni kabal trebalo položiti u putnom pojasu dužine 15,00 m i širine 15
cm. u kom pravcu je kritičnog dana i događaja angažovana grupa radnika JP
Vodovoda ''Bistrica'' na čelu sa tehničkim rukovodiocem Z.N. kao i komunalni
inspektor K., čiji zadatak je bio da prati izvršenje predmetnog rješenja
Opštine Bijelo Polje od 16.05.2012 godine, u dijelu prekopavanja javne
površine. Dakle iz ovih pisanih dokaza nesumljivo proizilazi da se u
konkretnom slučaju radilo o javnoj površini, putnom pojasu, nekategorisanog
puta, a ne o privatnom posjedu okrivljenog Š., koji je prvo priznao da je
njegov otac kada je 1985 godine, u tom naselju prošao asfaltni put, od
njihovog imanja u cijeloj dužini puta od oko 50 metara, od njihove parcele dao
zemljište širine 80 cm. bez ikakve nadoknade, na šta se on ljutio da bi potom
porekao ovo priznanje ističući da je on vlasnik nekih 80 centimetara širine na
tom potezu puta, bez obzira što on to nije zagradio u sklopu svog imanja, a tu
je s obje strane puta njegova imovina.
Kritičnog događaja radnici Vodovoda na čelu sa tehničkim rukovodiocem -
oštećenim Z.N. i uz nadzor komunalnog inspektora K., trebali su da izvrše
prokop javne površine za koju radnju su imali potrebna odobrenja i saglasnosti
te isti nijesu imali obavezu da bilo kom fizičkom licu pokažu radni nalog
pošto je u pitanju bila javna površina. U konačnom okrivljeni im radni nalog
kritične prilike nije ni tražio na uvid. No i pored ovoga imajući u vidu
navode iz odbrane okrivljenog, te sadržinu predmetne peticije, sud je
uvjerenja da je okrivljeni kritičnog dana bio svjestan da su na licu mjesta
radnici Vodovoda i njihov tehnički rukovodilac, oštećeni Z.N., i to u svojstvu
službenih lica, te da mu je bilo poznato da oni tog dana namjeravaju da izvrše
službenu rdnju priključenja na vodovodnu mrežu domaćinstva F. M..
Da je okrivljeni oštećenog kritičnog događaja, napao i udario glavom u predio
nosa i desnog oka i da mu je tom prilikom nanio laku tjelesnu povredu,
potvrđeno je saglasnim iskazima svjedoka N., J. i M., te medicinskom
dokumentacijom izatoj na ime oštećenog i s njim u vezi nalazom i mišljenjem
vještaka medicinske struke. Svjedok K. nije vidio ovaj udarac jer je bio
okrenut prema maloljetnom ali je istakao da je kod Z. primijetio povredu i
krvarenje i da mu je Z. kazao ''udari me D.''.
Kritičnog događaja oštećeni Z. N. u svojstvu tehničkog rukovodioca Vodovoda,
bio je na licu mjesta, i trebao da rukovodi radovima na prekopavanju
predmetnog kanala, te je isti postupao kao službeno lice JP Vodovod
''Bistrica'' u vršenju službene dužnosti rukovođenja radovima na priključenju
na vodovodnu mrežu domaćinstva F. M. koje radove su po osnovu odobrenja i
saglasnosti izvodili radnici JP Vodovod ''Bistrica'' Bijelo Polje M.M., J.I. i
N. N., na čelu sa tehničkim rukovodiocem Z.N.. Da je oštećeni kritičnog
događaja bio ovlašćen da postupa kao službeno lice JP Vodovod ''Bistrica'',
proizilazi i iz saglasnosti JP Vodovod ''Bistrica'' br 281 od 27.08.2012
godine, gdje je u stavu dva konstatovano ''razgraničenje izvršiti u prisustvu
ovlašćenog lica Vodovoda i komunalne policije, ovo ovlašćenje je ovjereno
pečatom Vodovoda ''Bistrica'' i potpisom direktora istog.
Iz izvedenih dokaza, sud je u odnosu na okrivljenog Š. D. utvrdio činjenično
stanje da je on dana 18.10.2012 godine, oko 09,15 h, u ul. Volođinoj, opština
Bijelo Polje, napao službeno lice - tehničkog rukovodioca Vodovoda
''Bistrica'' oštećenog Z. N., u vršenju službene dužnosti - priključenja na
vodovodnu mrežu domaćinstva F.M., koju dužnost je oštećeni sa radnicima
Vodovoda M. M.m, J. I. i N.N., preduzimao po radnom nalogu br. 186 od
18.10.2012 godine, na način što je prišao oštećenom i udario ga glavom u
predjelu nosa i desnog oka, kojom prilikom je oštećeni zadobio laku tjelesnu
povredu u vidu otoka u predjelu korijena nosa sa povredom kože prečnika 1 mm.
Postupajući na opisani način okrivljeni je ovakvim svojim ponašanjem ostvario
obilježja krivičnog djela napad na službeno lice u vršenju službene dužnosti
iz čl. 376 st. 2. u vezi st. 1.Krivičnog zakonika. Prema odredbi čl.376. st.1.
Krivičnog zakonika, krivično djelo napad na službeno lice u vršenju službene
dužnosti čini onaj ko napadne ili prijeti da će napasti službeno lice u
vršenju službene dužnosti. Okrivljeni bio svjestan da je oštećeni Z. službeno
lice - tehnički rukovodilac JP Vodovoda ''Bistrica'' koji je kritičnog
događaja vršio poslove rukovođenja radovima, priključenja na vodovodnu mrežu
domaćinstvo F. M., a koje radove je on izvodio zajedno sa radnicima Vodovoda
''Bistrica'' angažovanim po radnom nalogu br. 186 od 18.10.2012 godine, pa je
okrivljeni Š. D. preduzetim napadom prema oštećenom Z. N. koji je u tom
momentu postupao kao službeno lice i kojem je tom prilikom nanio laku tjelesnu
povredu, bliže opisanu u izreci presude, ovakvim svojim ponašanjem ostvario
obilježja krivičnog djela, napad na službeno lice u vršenju službene dužnosti
iz čl.376. st.2. u vezi st.1. Krivičnog zakonika, koje je izvršio s direktnim
umišljajem i za koje je kriv.
Iz izvoda iz KE za okrivljenog Š.D. br.27-03 - 245/13-3310/2 od 22.03.2013
godine, izdatog od UP PJ Bijelo Polje, proizilazi da je Š. D., osuđen Presudom
Opštinskog suda u Prijepolju K. br. 181/75 od 04.11.1976 godine godine, zbog
krivičnog djela iz čl. 273. st.2. KZ , na tri mjeseca zatvora uslovno za jednu
godinu, i da je ta osuda brisana dana 28.03.1983 godine, te se po ocjeni suda
u smislu čl.118. st.1. Krivičnog zakonika, isti ima smatrati neosuđivanim.
Odlučujući u pogledu vrste i visine krivične sankcije, a cijeneći sve
okolnosti iz čl. 42 Krivičnog zkonika, sud je kod okrivljenog kao olakšavajuće
okolnosti našao da se radi o neosuđivanom starijem porodičnom čovjeku, ocu
petoro djece, u obavezi izdržavanja istih, pa u nedostatku otežavajućih
okolnosti sud je stanovišta da su ispunjeni uslovi za izricanje uslovne osude
kojom je okrivljenom utvrdio kaznu zatvora od 6 /šest mjeseci sa odgovarajućim
rokom provjeravanja od 4 /četiri/ godine smatrajući da će se uslovnom osudom
dovoljno uticati na okrivljenog da u buduće ne vrši krivična djela i da će se
prema okrivljenom postići svha izricanja uslovne osude iz čl. 52 st. 2 KZ, u
pogledu specijalne prevencije, dok će izrečena uslovna osuda dovoljno uticati
na ostale potencijalne izvršioce da ne vrše ova i slična krivična djela, i na
taj način se ostvariti ciljevi generalne prevencije. Okrivljenom je
istovremeno ukazano na značaj uslovne osude i mogućnost njenog opoziva.
U smislu čl. 226 i 239 Zakonika o krivičnom postupku, odlučeno je da
okrivljeni na ime paušala plati iznos od 30,00 € pri čemu je sud cijenio
složenost i trajanje krivičnog postupka, kao i imovinske prilike okrivljenog
kao i da na ime ostalih troškova postupka plati iznos od 55,00 €, koji
troškovi se odnose na troškove vještačenja po vještaku medicinske struke dr S.
M..
Na glavnom pretresu nakon saslušanja maloljetnog Š. J. koji je u vrijeme
održavanja glavnog pretresa bio punoljetan i cijeneći izvedene dokaze, sud je
utvrdio da je isti izvršio krivično djelo stavljeno mu na teret predlogom za
izricanje krivične sankcije i da je za isto kriv.
Odbranu maloljetnog u kojoj je on negirao da je kritičnog događaja posjedovao
nož i da je držeći nož u ruci, krenuo u pravcu oštećenog Z.N., kao i da
kritičnog događaja, oštećenom nije uputio riječi prijetnje, sud je cijenio kao
isključivo datu u cilju izbjegavanja sopstvene krivice, jer je ovakva njegova
odbrana, obezvrijeđena izvedenim dokazima u toku postupka, iskazima svjedoka -
oštećenog Z., te svjedoka J. I., M. M., N. N., navodima iz iskaza K. V.,
kojima je sud poklonio punu vjeru iz prethodno opisanih razloga, s tim što je
sud razlike u kazivanju pojedinih od ovih svjedoka, u pogledu dužine noža
cijenio kao logične, imajući u vidu iznenadnost, stresnost i kratkotrajnost
kritičnog događaja, te različite položaje i usmjerenja tijela koje su ovi
svjedoci kritičnog događaja zauzimali na kritičnom mjestu u odnosu na
maloljetnog Š. J., te samim tim i njihova ograničena vidna polja.
Sa prethodno opisanih razloga datih prilikom ocjene iskaza svjedoka K. i Đ.
navode iz njihovih iskaza koji se odnose na ponašanje maloljetnika kritičnog
događaja, sud je cijenio pristrasnim.
Iz izvedenih dokaza, sud je utvrdio da je maloljetni Š. J. dana 18.10.2012
godine, oko 09,15 h, u ., opština Bijelo Polje, prijetio da će napasti
službeno lice - tehničkog rukovodioca Vodovoda ''Bistrica'' oštećenog Z. N., u
vršenju službene dužnosti - priključenja na vodovodnu mrežu domaćinstva F. M.,
koju dužnost je oštećeni sa radnicima Vodovoda M. M.m, J. I. i N. N.,
preduzimao po radnom nalogu br. 186 od 18.10.2012 godine, na način što je
oštećenom uputio riječi prijetnje '' odmah se gubite odavde, inače ću vas sve
pobiti'', nakon čega je držeći nož u ruci krenuo u njegovom pravcu.
Postupajući na opisani način maloljetni Š.J. je ostvario bitna obilježja
krivičnog djela napad na službeno lice u vršenju službene dužnosti iz čl. 376.
st.2. u vezi st. 1. Krivičnog zakonika, pri čemu je maloljetni bio svjestan da
kritičnog dana i događaja, oštećeni Z. N.postupa kao službeno lice, te je
krivično djelo izvršio s umišljajem i za isto je kriv.
Imajući u vidu navode iz odbrane okrivljenog '' da je Z. N. više puta dolazio
u mjesto Babića Brijeg povodom priključenja na vodovodnu mrežu domaćinstva F.
M., u nekim prilikama i u njegovo dvorište'' a da je jedan od popisnika
peticije od 19.10.2012 godine,maloljetni Š. J., sud je uvjerenja da je
maloljetnom Š.J. prije kritičnog događaja, bilo poznato lice Z.N. i to da je
on tehnički rukovodilac u Vodovodu Bijelo Polje, te je po ocjeni suda,
maloljetni bio svjestan da oštećeni Z.N., kritičnog događaja, postupa kao
službeno lice JP Vodovod ''Bistrica'',
Ispitujući uslove za krivičnu odgovornost maloljetnika Š.J. povodom naprijed
navedenog krivičnog djela, sud je našao da je maloljetni Š. J. krivično djelo
izvršio kao stariji maloljetnik, koji potiče iz sedmočlane potpune porodice,
čine je otac D. rođen 1952. godine, završio Višu ekonomsku školu, nezaposlen,
na Birou rada, majka M. rođena 1956 godine, završila srednju školu, po
zanimanju tekstilni tehničar, penzioner, brat D. rođen 1977 godine, oženjen,
živi i radi u Budvi, brat Đ. rođen 1979 godine, živi i radi u Budvi, brat
M.rođen 1984 godine, živi i radi u Budvi, sestra D. rođena 1987 godine po
zanimanju pravnik, nezaposlena i J.. Trenutno u porodici žive roditelji,
sestra D. i J.. Svi članovi porodice su mentalno i fizički zdravi. Porodica
egzistira od primanja majke M., i nadoknade po osnovu nezaposlenosti koju
prima otac D. sa Biroa rada u iznosu od 100,00 €. Dodatne izvore prihoda
ostvaruju sa imanja od 1 hektra i 40 ari zemlje. Za ličnu upotrebu proizvode
povrće i voće. Od stočnog fonda imaju sedam ovaca. Porodica je stambeno
obezbijeđena. Posjeduju porodičnu kuću, starijeg tipa gradnje. Sastoji se od
prizemlja u kojem stanuje D. porodica i sprata u kojem stanuju porodica
njegovog brata. Koriste stambeni prostor u veličini trosobnog stana, opremljen
svim potrebnim aparatima i namještajem potrebnim za jedno domaćinstvo. J. je
već registrovan kod ovog Centra zbog krivičnog djela lake tjelesne povrede,
zbog čega mu je Osnovni sud u Biejlom Polju decembra 2012. godine, izrekao
vaspitnu mjeru pojačanog nadzora od strane organa socijalnog staranja.
Sprovođenje vaspitne mjere je u toku. Peto je dijete po redu rođenja, rani
psihomotorni razvoj protekao uredno. Na vrijeme je pošao u školu. Osnovnu
školu je završio vrlodobrim uspjehom. Upisao je Srednju Elektro-ekonomsku
školu, smjer telekomunikacije. Do izvršenja krivičnog djela bio je redovan
učenik III razreda. Prvi i drugi razred je završio dobrim uspjehom i
polaganjem predmeta. Nastavničko vijeće škole ga je isključilo iz redovnog
školovanja, marta mjeseca uz pravo vanrednog polaganja razreda. U slobodno
vrijeme trenira boks u BK''Aris'' u Bijelom Polju. Druži se sa vršnjakom
grupom prilagođenog ponašanja, iz škole kao i iz naselja. Normalno je
psihofizički razvijen. Uredne spoljašnjosti, obučen u skladu sa generacijskim
trendom. Roditelji se trude da u skladu sa svojim kapacitetima budu dobri
uzori. J. ima problem u kontrolisanju emocija.
Imajući u vidu pojašnjenje okrivljenog, sud je navod iz anamneze da porodica
posjeduje '' 14 hektara zemlje'', cijenio kao očiglednu grešku i utvrdio da
porodica maloljetnika posjeduje 1 hektar i 42 ara zemljišta.
Uvidom u izvod iz matičnog registra rodjenih utvrđuje se da je pod tekućim
brojem 72543 za godinu 1994 godinu dana 15.12.1994 godine u 07,40 minuta
izvršen upis rođenja Š. J.od oca D. i majke M. iz čega proizilazi da je na dan
izvršenja krivičnog djela - 18.10.2012 godine, Š. J. bio stariji maloljetnik.
Prema čl. 16 Zakona o postupanju prema maloljetnicima u krivičnom postupku
predvidjeno da se maloljetnom učiniocu krivičnog djela mogu izreći vaspitne
mjere i to: mjere upozorenja i usmjeravanja, mjere pojačanog nadzora, i
institucionalne mjere. Od mjera upozorenje i usmjeravanje, propisane su:
sudski ukor i posebne obaveze.
U čl.19. Zakona o postupanju prema maloljetnicima u krivičnom postupku
predvidjeno da se maloljetnom učiniocu može izreći jedna ili više posebnih
obaveza ako sud ocijeni da je odgovarajućim zahtjevima ili zabranama potrebno
uticati na maloljetnika i njegovo ponašanje.
Prilikom odlučivanja o vrsti posebne obaveze sud je shodno čl. 17 Zakona o
postupanju prema maloljetnicima u krivičnom postupku, cijenio uzrast, stepen
duševne razvijenosti, psihička svojstva, sklonosti i stepen vaspitne
zapuštenosti maloljetnika, pobude iz kojih je djelo učinjeno, dotadašnje
vaspitanje, sredinu i prilike u kojima je živio, težinu djela.
Shodno čl.19 Zakona o postupanju prema maloljetnicima u krivičnom postupku sud
je maloljetnom izrekao vaspitnu mjeru posebne obaveze iz čl.19. st.1. tač.3.
odnosno obavezao maloljetnika da redovno pohađa školu, imajući pri tom u vidu
ograničenje iz čl.41. st.1. Zakona o postupanju prema maloljetnicima u
krivičnom postupku, a smatrajući da nije cjelishodno maloljetnika uputiti u
Ustanovu zavodskog tipa.
Pri izboru vaspitne mjere, za sada punoljetnog Š. J., sud je cijenio datu
anamnezu Centra za socijalni rad opština Bijelo Polje i Mojkovac, te je
mišljenja da u konkretnom slučaju treba izreći mjeru posebne obaveze, da
maloljetnik redovno pohađa školu, koja mjera može trajati najduže do jedne
godine, pri čemu dok traje njeno izvršavanje, sud istu može zamijeniti drugom
posebnom obavezom ili obustaviti njeno izvršenje.
Troškovi krivičnog postupka u odnosu na maloljetnog Š.J. padaju na teret
Budžetskih sredstava shodno čl. 86 Zakona o postupanju prema maloljetnicima u
krivičnom postupku.
Sa iznijetih razloga shodno čl. 85 Zakona o postupanju prema maloljetnicima u
krivičnom postupku i čl. 374 Zakonika o krivičnom postupku odlučeno je kao u
izreci presude.
OSNOVNI SUD U BIJELOM POLJU
Dana, 15.04.2013 . godine
Zapisničar S U D I J A
Koviljka Lješnjak s.r. Dragan Mrdak s.r.