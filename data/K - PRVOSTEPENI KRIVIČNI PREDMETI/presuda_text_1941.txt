Posl.br.K.281/07 
U IME NARODA 
OSNOVNI SUD U KOTORU, kao nadležni prvostepeni krivični sud po sudiji
Vujović Suzani pred kojom je održan glavni pretres, uz učešće zapisničara
Krivokapić Mirjane, u krivičnom predmetu protiv okrivljenog P. M. iz K. zbog
krivičnog djela zlostavljanja u vršenju služe iz čl. 48. KZ RCG koji se vodi
po optužnom predlogu ODT-a Kotor Kt.br.503/01 od 08.02.2002.godine, nakon
održanog glavnog i javnog pretresa dana 06.07.2007.godine, u prisustvu
zastupnice ODT Kotor Tanje Čolan i u prisustvu okrivljenog,   istog dana donio
je i javno objavio sledeću  
P R E S U D U 
Okr. P. M. od oca M. a i majke S., rodj. T., rodjen ........g. u M.,
stalno nastanjen u K., ...., policajac sa završenom srednjom školom, oženjen,
otac dvoje djece, Crnogorac, državljanina SCG, vojni rok služio 1991.g. u
Splitu, vodi se u VE Kotor, srednjeg imovnog stanja, neosudjivan i protiv koga
se ne vodi postupak za drugo krivično djelo.  
Na osnovu čl. 363.stav 1. tačka 3. ZKP-a CG 
OSLOBADJA SE OD OPTUŽBE 
Da je dana 12.07.2001.godine oko 10,45 časova u mjestu R. kod Osnovne škole,
na putu K. – B. u vršenju službe zlostavljao i vrijedjao druge tj. oštećenog
P. D. iz B. na način što je prilikom kontrole saobraćaja na kritičnom mjestu,
dok su ovlašćena službena lica iz patrole policajci Š. M. i D. Lj. uzimali
podatke radi oduzimanja vozačke dozvole zbog prekoračenja dozvoljene brzine
kretanja vozaču P. D., okrivljeni u svojstvu dežurnog starješine prišao vozaču
P. D. i rekao mu:  „što se kurčiš ljepotane„ i udario a otvorenom šakom u
predjelu obraza, a zatim uhvatio za ruku i uveo u službeno vozilo na zadnje
sjedište, a on sjeo na mjestu vozača, odakle je nastavio da udara oštećenog P.
otvorenom šakom – donjim djelom dlana u predjelu glave i lica, zadavši mu oko
desetak udaraca i govoreći da će a privesti u policiji i prebiti kao konja,
nakon čega je zahtijevao da oštećeni predje u vozilo „Z. .....“ na kome su
bile civilne registarske tablice, što je oštećeni P. odbio rekavši da neće da
ulazi u civilno vozilo, ali da je ipak u isto ušao, jer mu je drugi policajac
potvrdio da je to službeno vozilo i nakon što je oštećeni P. ušao u vozilo
„Z....   ..“ okrivljeni ga je udario nekoliko puta po glavi i tijelu i istom
skrenuo pažnju da o ovome što se desilo nikome ne priča, jer mu može svašta
napakovati, a zatim oštećenog P. odveo do službenog vozila da potpiše
zapisnik, koji je oštećeni P. potpisao ne usudjujući se da stavi primjedbe na
postupanje okrivljenog, s obzirom na iskazanu spremnost okrivljenog da ga
odmah udari, kojom prilikom je okrivljeni uporno odbio da oštećenom da broj
njegove značke kao policajca govoreći „dat ću ja tebi značku, jebem ti mater“
zlostavljajući i vrijedjajući tako oštećenog P. D. tj. postupajući uopšte na
način kojim se vrijedja ljudsko dostojanstvo,  
- čime bi bio učinio krivično djelo zlostavljanje i mučenje iz čl. 167. stav
3. u vezi stava 1. KZ CG  
Troškovi krivičnog postupka padaju na teret budžetskih sredstava ovog suda.  
Oštećeni P. D. iz B. se za ostvarivanje imovinsko pravnog zahtjeva upućuje na
parnicu  
O b r a z l o ž e nj e 
ODT Kotor aktom Kt.br. 503/01 od 08.02.2002.godine optužio je P. M. iz K.,
zbog izvršenja krivičnog djela zlostavljanje u vršenju službe iz čl.48. KZ
RCG. U završnoj riječi datoj na okončanom glavnom pretresu u predhodnom
postupku dana 13.10.2005.godine zamjenica ODT-a Kotor Danka Živković je
izvršila pravnu prekvalifikaciju krivičnog djela koje je okrivljenom stavljeno
na teret, a shodno novom krivičnom zakoniku koji je blaži za učinioca djela, i
to na način što je okrivljenom stavila na teret krivično djelo zlostavljanje i
mučenje iz čl.167. st.3. u vezi st.1. KZ CG.  
Postupajući po podnijetom i preciziranom optužnom aktu, kao i rješenju Višeg
suda u Podgorici posl.br. Kž.391/06 od 06.06.2007.g. kojim je ukinuta presuda
Osnovnog suda u Kotoru posl.br. K.71/02 od 17.10.2005.g. i predmet vraćen
prvostepenom sudu na ponovno sudjenje, sud je zakazao glavni pretres i isti
održao dana 06.07.2007.g. u prisustvu zastupnice ODT Kotor Tanje Čolan i u
prisustvu okrivljenog P.. Istog dana, nakon završenog glavnog i javnog
pretresa, sud je donio i javno objavio odluku u ovoj krivično pravnoj stvari.  
U završnoj riječi zastupnica ODT Kotor je izjavila da osim dijela koji se
odnosi na pravnu kvalifikaciju djela, a koja je konstatovana u toku postupka,
ostaje u svemu pri završnoj riječi datoj dana 13.10.2005.godine. Na okončanom
glavnom pretresu dana 13.10.2005.godine prisutna  zamjenica ODT-a Kotor je
nakon što je izvršila pravnu prekvalifikaciju krivičnog djela koje je
okrivljenom stavljeno na teret dodala da ostaje pri podnijetom optužnom
predlogu jer smatra da je na osnovu izvedenih dokaza utvrdjena krivična
odgovornost okrivljenog. Ovo u prvom redu imajući u vidu medicinsku
dokumentaciju iz koje nesporno proizilazi da je nakon kritičnog dogadjaja kod
oštećenog konstatovano crvenilo na licu. Uslijedila su oprečna vještačenja
koja će ocijeniti sud, ali je nesporno da je crvenilo konstatovano kod
oštećenog izmedju ostalog moglo biti i rezultat dejstva sile odnosno nanošenja
udaraca. Dalje je navela da osim pomenutih materijalnih dokaza postoje iskaz
oštećenog i iskaz okrivljenog koji su oprečni. Zamjenica ODT-a Kotor iskaze
svjedoka Š. i D. smatra pristrasnim i irelevatnim, s druge strane iskaz
svjedoka K. koji nije bio očevidac predmetnog dogadjaja smatra važnim i
neophodnim za utvrdjivanje činjeničnog stanja obzirom da govori u prilog
vjerodostojnosti iskaza oštećenog jer sa istim predstavlja logičnu cjelinu i
daju hronološki tok dogadjaja, a i posredno ukazuje na sam dogadjaj. S druge
strane smatra da oštećeni nema niti jedan razlog da nečemu što se nije desilo
kako tvrdi okr. pridaje toliki značaj, kao i angažovanjem medija,
posjećivanjem dvije zdravstvene ustanove i navodno lažnim prijavljivanjem. Iz
svega navedenog zamjenica ODT Kotor je navela da smatra dokazanim izvršenje
krivičnog djela i predložila da sud okrivljenog oglasi krivim  i kazni po
zakonu.  
U završnoj riječi okrivljeni je u svemu ostao pri završnoj riječi koju je dao
u predhodnom postupku na okončanom glavnom pretresu i završnu riječ svog
branioca datu na tom glavnom pretresu prihvatio za svoju. U završnoj riječi
datoj na okončanom glavnom pretresu u predhodnom postupku okrivljeni je
izjavio da ovako nešto u svom životu, za svojih 33.godine, nije doživio, te da
sličan dogadjaj nije imao za dvanaest godina koje je proveo u policiji. Ujedno
je naveo predmetno nije teško podnio samo on, već i njegovi roditelji, supruga
i djeca koji su kroz ovaj postupak zajedno prošli sa njim, te da u životu
nikad nije bilo uperenih prstiju u njega zbog nekog njegovog postupka. Dodao
je da u svom profesionalnom životu nikada nije kažnjavan, već samo pohvaljivan
i to više puta, a čak je i dvije godine bio izabran kao najbolji policajac u
K.. U završnoj riječi branilac okrivljenog adv. V. K. je na navedenom
okončanom glavnom pretresu, a koju je okrivljeni prihvatio za svoju, izjavio
da se optužba zasniva na pretpostavci, da je crvenilo na licu oštećenog moglo
biti proizvod sile i na izjavi oštećenog za kog se tvrdi da nije imao razloga
medijski iscenirati kritični dogadjaj. Medjutim činjenice utvrđene u toku
postupka su sasvim drugačije. Osim toga što se na insinuacijama i
pretpostavakama ne može zasnivati optužba a i utvrditi krivica što je zakonom
predvidjeno, branilac je naglasio da je nesporno medicinska dokumentacija
govori u prilog tvrdnji da je crvenilo na licu u ljetnim mjesecima pri tako
velikoj temperaturi koja je bila predmetnog dana najrealniji uzrok crvenila.
Branilac okrivljenog je dalje naveo, da je izjava oštećenog tačna, da je bio
izložen nevidjenom maltretiranju, pa čak i opasnosti po život, da je pretučen,
osim crvenila morala bi biti najmanje i otekline kao što je tvrdio svjedok K.
koji nije bio očevidac događaja ili pak ogrebotine kojih takođe nije bilo.
Dalje je naveo da je nesporno da je oštećeni kritične prilike vozio od R. do
Doma zdravlja od Doma zdravlja do Risna. Obzirom da se oštećeni zadržao u Domu
zdravlja Budva, najmanje je protekao sat vremena. Jasno je da nije bilo
potrebe, da oštećeni ide u Risan, ali je išao po svom zahjtevu kako je i sam
izjavio, a posebno nije bilo potrebe da ga vozi neko drugi. Branilac
okrivljenog dalje smatra da je vožnja od strane drugog lica, bila potrebna
oštećenom radi stvaranja utiska da je toliko pretučen da nije mogao čak ni sam
da vozi na pregled u Dom zdravlja  posebno u bolnicu Risan, takodje mu je bila
potreban radi utiska, a ne radi liječenja jer nesporno nije dobio bilo kakve
lijekove niti je to tražio. Kod te činjenice oštećeni je pozvao novinare iste
večeri, stvorio je pritisak na policiju putem štampe, prilikom kritičnog
dogadjaj vršio je pritisak na policajce da mu ne pišu prijavu, da će izgubiti
dozvolu a i posao. Kad oni nisu prihvatili on je imao motiv da sve iscenira na
dokazani način, što je za posledicu imalo obustavu prekršajnog postupka zbog
evidentne brzine kojom je te večeri išao i činjenice da ne samo što nije
izgubio dozvolu već nije ni prekršajno osudjen, a jasno je utvrdjeno da je
prekoračio brzinu. Zato je motiv oštećenog jasan u smislu insinuacije ovog
dogadjaja. Na drugoj strani okrivljeni nije imao motiv da iz bilo kojih
razloga to napravi oštećenom, obzirom da ga nije poznavao, obzirom da je
nagradjivan u službi više puta i obzirom da mu se ništa slično nije desilo, iz
čista mir napasti učesnika u saobraćaju i izložiti ga zlostavljanju. Po
mišljenju branioca to ne bi moglo da uradi normalno lice, a ako bi to uradilo
jednom, moralo bi i drugi put. Stoga branilac zaključuje da kod tih razloga je
nesporno da okr. nije imao razloga da izvrši djelo, no suština je u tome da
ono bar nema dokaza da je predmetno djelo izvršeno. Dalje je naveo da se pri
tome mora priznati da je oštećeni na fascinatan način riješio problem koji je
imao a u namjeri da spasi svoj posao, medjutim strašno je što je svojim
radnjam ugrozio posao okr. koji je u predmetnom slučaju žrtva. Stoga je
branilac  predložio da sud donese rješenje da se odbije optužba iz formalnih
razloga, tako i iz suštinskih jer okrivljeni nije izvršio djelo koje mu je
stavljeno na teret, jer se mora vjerovati policajcima koji su plaćeni za taj
posao. Branilac okrivljenog je takodje dodao da je dopuna završne riječi
oštećenog samo dokaz da je on laičkim shvatanjem povrede kao nagnječenja, a
što je dokazano medicinskim vještačenjem za povredu koju je dobio da  to nije
bila, dokazuje namjeru i ohrabrenje u proganjanju okrivljenog.  
Okrivljeni je u svojoj odbrani datoj na glavnom pretresu ostao u svemu pri
navodima svoje odbrane date u predhodnom postupku i naveo da nema više šta da
doda. Dana 10.12.2001.godine pred istražnim sudijom je izjavio da je kritičnog
dana kao vodja puta pošao sam u R. gdje je patrola u sastavu D. Lj. i Š. M.
vršila kontrolu saobraćaja. U vremenu od 09,00 do12,00 časova bio je na punktu
u R., na proširenju ispred kafane „V. M.“. Policajac Š. je prilikom vršenja
kontrole saobraćaja zaustavio vozilo „R. ..“ iz razloga što je vozač tog
vozila prekoračio brzinu kretanja koja je dozvoljena na tom putu. Koliko se
sjećao vozač tog vozila se kretao brzinom od oko 70 km/h, a na tom dijelu puta
je bila dozvoljena brzina od oko 40 km na čas. Š. je zamolio vozača vozila
„R.....“ da parkira vozilo sa desne strane puta gledano iz pravca K.. Nakon
što je vozač parkirao vozilo, Š. ga je zamolio da zbog učinjenog prekršaja
dodje do službenog vozila koje je bilo parkirano ispred kafane „V. M.“. U
službenom vozilu marke „G.“ sjedio je policajac D. Lj.. Okr. je dodao da je on
stajao iza navedenog vozila na kojem je bio postavljen radar. Š. je prišao
službenom vozilu sa ovim licem, a policajac D. je uzeo vozačku dozvolu i počeo
da sačinjava zapisnik i da uzima podatke od ovog lica. Okrivljeni je naveo da
kako je ovo lice molilo D. da mu ne uzima vozačku dozvolu jer od nje živi, on
je htio i da učini i da mu se vrati vozačka dozvola. Medjutim kako je ovo lice
nakon što mu je  D. kazao da mu mora uzeti vozačku dozvolu zbog učinjenog
prekršaja, počeo da govori „Treba li da Vam pare dam, da bi mi ovo oprostili“,
okrivljeni je reagovao tako što je prišao ovom licu i rekao da može da se žali
načelniku ili komandiru OB K. ukoliko smatra da mu je vozačka nepravilno
oduzeta. Čak je istome dao i imena načelnika i komandira. Okrivljeni dalje
dodaje da mu je odmah zatim ovo lice reklo: „Ko si ti, daj mi tvoj broj
značke“ na što je on itom dao broj svoje značke ...... Kako je ovo lice
istovremeno i vikalo, rekao mu je da će biti priveden ukoliko nastavi da viče,
pa kako je on to i dalje radio rekao mu je da sjedne u vozilo „Z. ...“ sa
kojim je okr. inače došao u R., a koje vozilo je službeno vozilo sa civilnim
tablicama. Ovo lice mu je reklo da neće da sjedne u to vozilo jer je to
navodno njegovo privatno vozilo pa mu je okr. rekao da sjedne u vozilo golf.
Okrivljeni sam je sjeo na mjesto suvozača, a ovo lice na zadnjem sjedištu
vozila golf. Ovo lice je odmah počelo da plače da ga moli da ga ne privodi jer
je bolestan, na što je okr. kazao „Pa vidi se da si bolestan“. Okr. dalje
navodi da je oštećeni rekao da će potpisati zapisnik samo da ga puste, tako da
ga je i pustio čim je potpisao zapisnik. Okr. je izjavio da, dok je sjedio u
vozilu „G.“, nije udarao oštećenog, niti ga psovao i da to što mu je stavljeno
nateret nije tačno. Dana 29.04.2002.godine u svojoj odbrani datoj na glavnom
pretresu, okr. je dodao da je oštećeni normalno dao podatke za uzimanje
vozačke dozvole ali je u jednom momentu promijenio ponašanje i pitao treba li
da da pare da bi ga pustili zbog čega se on tada uključio u razgovor i rekao
oštećenom da se smiri da ne bi bio priveden, medjutim on je nastavio da viče.
Ostao je pri tome da je na traženje oštećenom pokazao broj značke te kako se
oštećeni nije smirivao on je odlučio da ga privede i rekao mu da sjedne u
službeno vozilo te da se radilo o vozilu „Z... .. „  kojim je on upravljao a
koje je službeno vozilo MUP-a. Oštećeni je rekao da neće da udje u to vozilo
jer je civilno, pa je ušao u golf jer imao policijske tablice, u kome je već
sjedao D.. Ošt. je sjeo pozadi a on je sjeo na mjesto suvozača. Tada je
oštećeni ponovo promjenio ponašanje počeo da plače i tražio da ga puste. Okr.
je dalje naveo da je on nakon toga popustio i odlučio da ga ne privede i
pustio ga iz vozila, a nakon toga on je napustio lice mjesta. Okr. je bio
kategoričan da niko od njih na licu mjesta nije udarao P. i da MUP-u nije
poznato da je oštećeni imao bilo kakve povrede, te da ne zna kako ih je
zadobio. Takodje je bio kategoričan da nije upotrebljavao nikakve psovke niti
uvrede niti bilo ko od njegovih kolega. Okr. je dodao da već 10-tak godina
radi kao policajac i da nikada nije upotrebljavao uvredljive izraze prema bilo
kom. Takodje je izjavio da misli da je ovo vozilo zaustavljeno negdje oko
10,20 časova, a da je cijeli razgovor sa oštećenim trajao od 10 do 15 minuta.
Okr. je precizirao da je razgovor izmedju njih i oštećenog do momenta kada je
počeo da viče bio uobičajan u takvim situacijama, da je ošteć. normalno dao
podatke normalno se izvinjavao i govorio da živi od vozačke dozvole te molio
ih da mu je ne oduzimaju. Okr. je napomenuo da je oštećeni promjenio svoje
ponašanje u momentu kada mu je D. rekao da se dozvola mora oduzeti, i da se on
do tog momenta nije uključivao, ali kada je oštećeni počeo da pita koliko
treba da plati da bi ga pustili bio je iziritiran takvim odnosnom oštećenog i
zato se uključio u razgovor i tražio da se smiri da ga ne bi priveli.  
U dokaznom postupku radi utvrdjivanja činjeničnog stanja i krivice
okrivljenog, sud je proveo sledeće dokaze i to: pročitao iskaz oštećenog –
svjedoka P. D. dat u predhodnom postupku, pročitao iskaz svjedoka K. A. dat u
predhodnom postupku, zatim  pročitao izvještaj ljekara specijaliste Specijalne
bolnice „Vaso Ćuković“ Risan od 12.07.2001.g. i to dva komada, pročitao izjavu
svjedoka D. Lj. od 10.12.2001.g i 29.04.2002.god. i izjavu svjedoka Š. M. od
10.12.2001.g. i 29.04.2002.g., zatim pročitao nalaz i mišljenje stalnog
sudskog vještaka medicinske struke Dr. M. M. od 15.12.2002.godine i iskaz
svjedoka Dr. N.N. od 11.12.2002.g., zatim iskaz svjedoka Dr. M. S. od
08.10.2003.g., pročitao iskaz svjedokinje Dr.M. M. od 07.11.2003.g., pročitao
nalaz i mišljenje stalnog sudskog vještaka sudsko medicinske struke Dr. M. Š.
od 16.11.2004.godine i njegove izjave date pred ovim sudom dana
16.03.2005.godine i 07.07.2005.godine, kao i pročitao izvod iz kaznene
evidencije za okrivljenog izdat od OB Mojkovac od 13.10.2005.godine.  
Nije bilo predloga za dopunu dokaznog postupka.  
U svojoj izjavi datoj na glavnom pretresu dana 13.10.2005.g. oštećeni P. D. je
ostao u svemu pri izjavama datim u toku postupka. Pred istražnim sudijom ovog
suda dana 10.12.2001.godine je naveo da je kritičnog dana negdje oko 10,15 ili
10,30 časova, u mjestu R. zaustavljen od strane policije, tačnije negdje
poslije 10,30 časova. Nakon što ga je policajac zaustavio i tražio mu isprave,
dao je vozačku i saobraćajnu dozvolu i taj policajac nakon što je otvorio
vozačku dozvolu je kazao „Baš je lijepa za oduzimanje“. Policajac mu je zatim
kazao da podje kod njegovog kolege koji je bio s druge strane ulice, tu je bio
još jedan policajac koji je stajao ispred prednjeg dijela službenog vozila.
Prišao je službenom vozilu u kome je sjedao policajac na mjestu vozača i
predao mu isprave,  a koji mu je saopštio da se kretao brzinom od 73 km/h, da
je napravio prekršaj i da mu zbog toga mora oduzeti vozačku dozvolu. Zamolio
je tog policajca da mu ne oduzima vozačku dozvolu zbog posla kojim se bavi i
da je spreman da plati kaznu na licu mjesta. Policajac mu na to ništa nije
kazao već je samo nešto pisao. Kada je molio ovog policajca da mu ne oduzima
vozačku dozvolu, policajac koji je stajao ispred prednjeg dijela službenog
vozila mu je prišao i kazao „Što se kurčiš ljepotane“ i odmah ga udario
otvorenom šakom u predjelu obraza. Oštećeni je dalje dodao da ga je zatim taj
policajac uhvatio koliko se sjećao za ruku i ubacio ga u službeno vozilo na
zadnje sjedište a zatim i on ušao u to vozilo i sjeo na mjesto suvozača. Taj
policajac je u vozilu nastavio da ga udara i da mu psuje majku. Udario ga je
jedno desetak puta u predjelu glave i to lica, otvorenom šakom i to donjim
dijelom dlana. Policijac mu je rekao da će biti priveden u stanicu policije, a
on je svo vrijeme ćutao jer je bio u strahu od ovog policajca, koji mu je
izmedju ostalog rekao da će ga prebiti kao konja u policiji. Oštećeni je dalje
naveo da mu je policajac rekao da predje u vozilo „Z. ...“ crvene boje, na
kome su bile civilne tablice, a što je on odbio da uradi, rekavši „da neće da
ulazi u civilno vozilo“. Na kraju je ipak ušao u ovo vozilo „Z.“ crvene boje
jer mu je drugi policajac, koji je sjedio na mjesto vozača rekao „Udji, udji
to je isto službeno vozilo“. Nakon što je ušao u to vozilo policajac koji ga
je prethodno udarao u vozilu kao i ispred vozila mu je rekao da nikome ne
smije da priča o ovome šta se desilo, jer mu on može sve napakovati. Oštećeni
je dodao da mu je ovaj policajac zatim kazao da ponovo predje u službeno
vozilo u kojem mu je dato da pročita zapisnik i nakon što je isti pročitao,
potpisao je zapisnik i dao primjedbe na isti i to na brzinu. Htio je još da
napiše da stavlja primjedbe na postupanje ovog policajca, koji ga je prethodno
udarao, medjutim to nije mogao ni napisati od tog policajca koji je već bio
spreman da ga udari u slučaju da je  krenuo da napiše nešto za njega. Oštećeni
je takodje naveo da je od ovoga policajca čim mu je prvi put prišao tražio
njegov broj značke a on mu je na to kazao „Daću ja tebi značku, jebem ti
mater“. Ali tek kad je pušten, prilikom odlaska je uspio da pročita broj
značke ovog policajca. Naveo je da je od udaraca koje mu je zadao ovaj
policajac  zadobio povrede u vidu otoka i modrice zbog čega se obratio ljekaru
u Dom zdravlja Budva, a on ga je odmah uputio u bolnicu Risan. Oštećeni se
pridružio krivičnom gonjenju okrivljenog i postavio imovinsko pravni zahtjev o
čijoj se visini nije izjašnjavao.Na glavnom pretresu dana 29.04.2002.godine,
ošteć. P. je dodao da kako mu je policajac rekao da je išao brzinom od 73
km/h, on je bio ubijedjen da nije išao tolikom brzinom ali svjestan
besmislenosti raspravljanja bio je spreman da plati kaznu na licu mjesta samo
da mu vrate dozvolu. Rekao je policajcu da mu je dozvola vezana za posao,
medjutim ovaj je nastavio nešto da ispisuje. Oštećeni  je bio kategoričan da
je tom prilikom isključivo rekao da je spreman da plati kaznu, a ne nešto što
bi se moglo dugačije protumačiti, da je spreman da im da pare da ga puste.
Dalje je naveo da mu je u tom momentu prišao okr. koji mu je rekao „Što se
kurčiš ljepotane“ nakon čega ga je povukao za uho i počeo da ga psuje. Tada je
tražio broj njegove značke, a ovaj mu je rekao „Dat ću ti ja značku“.
Okrivljeni ga je ispred auta udario 3-4 puta u predjelu glave, nakon čega ga
je ubacio u vozilo „G.“ u kome je bio D., drugi policajac, i okr. mu je rekao
da vozi u stanicu da ga tamo „Prebiju kao konja“. Okr. ga je u G. najmanje 3-4
puta udario šakama u glavu nakon čega ga je ponovo izvukao iz auta i uveo u
crveno vozilo marke Z. gdje ga je takodje udario nekoliko puta i rekao da o
ovome nikome ništa ne priča i da može svašta da mu napakuje. Nakon toga
policajac ga je pustio i on otišao sa lica mjesta. Oštećeni je naveo da je
vozačka dozvola ostala kod njih i da je poslije izvjesnog vremena bio kod
sudije za prekršaje gdje je oslobodjen jer radarski zapis na koji su se
pozivali policajci, uopšte nije imao datum predmetnog dana odnosno datum kada
se ovo odigralo i nakon toga mu je u OB Budva vraćena vozačka dozvola. Nakon
odlaska sa lica mjesta ne zaustavljajući se pravo je otišao u Dom zdravlja u
Budvi, gdje su konstatovane povrede i sjećao se da je imao otiske prstiju sa
obije strane lica i da je odatle upućen u bolnicu Risan. Ošteć nije znao
indetitet ljekara u Dom zdravlja u Budvi koji ga je primio, a u bolnici u
Risnu ga je pregledao Dr. S..  Navodi je da u vozilu, kojim je kritičnom
upravljao grijanje nije moglo da se ugasi i obzirom da je bio ljetni period
temperatura je bila oko 40 stepeni. Ošteć. je istakao da mu je ovo bio najteži
trenutak u životu, da mu tako nije bilo ni kada mu je za vrijeme Nato
bombardovanja pala bomba na 200 m ispred njega. Nakon što je pregledan u Domu
zdravlja Budva, pošao je svojim kolima do Rafailovića odakle ga je njegov drug
A.K. poveo za Risan, i sjeća se da kada su išli za Risan vidio je da su ovi
policajci još na istom mjestu osim okr. koji sa crvenom zastavom nije bio tu.
U bolnici u Risnu je bio oko sat vremena nakon čega je pušten i rečeno mu je
da se ponovo javi ako mu bude bilo lošije ali mu to kasnije nije bilo
potrebno. Brufene je uzimao samoinicijativno zbog bolova glave. Dodao je da je
prije zaustavljanja od strane policije išao brzinom od 40 do 50 km na čas jer
je upravljao starim vozilom i poznajući taj teren znao da na tom mjestu uvijek
stoji policija sa radarom. Oštećeni nije sjećao da li se putem brisao peškirom
ili rukama, da je putem zbog šoka i povreda bio u situaciji da mu se desi
saobraćajna nezgoda, ali do toga nije došlo. Dodao je da nije imao nikakvu
povredu tokom vožnje do Doma zdravlja, te da nije imao psihičkih posledica od
bombardovanja 1996.godine.Na glavnom prtresu dana 13.10.2005.godine ošteć. je
izjavio da je nakon kritičnog dogadjaja sjeo u svoje vozilo i otišao pravo za
Budvu, odnosno u Dom zdravlja Budva, te da je nakon nekih pola sata pozvao
svog druga K. A. koji ga je njegovim vozilom odvezao za Risan. Dalje je naveo
da je od odlaska sa kritičnog mjesta do kretanja za bolnicu Risan proteklo
nekih sat i petnaest minuta. Nakon predmetnih udaraca koje je zadobio i
prijetnje da nikom ništa ne smije reći o predmetnom slučaju pušten je da ode u
svoje vozilo. Kritičnom prilikom je tražio od okr. da mu da broj značke koji
nije dobio, ali je prilikom odlaska vidio sam broj značke koji je ukucao u
svoj telefon. Dan nakon kritičnog dogadjaja, odnosno večeri i to u kasnim
časovima dobio je poziv od lica koje se predstavilo kao načelnik policije K.
koji ga je tom prilikom pozvao da se nadju i obave razgovor kao i da se
pokušaju dogovoriti,  pošto je tog dana objavio tekst u novinama o tom
dogadjaju. Oštećeni nije bio upoznat da li je prekršajni postupak koji je
protiv njega vodjen okončan ali da misli da isti jeste jer nakon žalbe na
rješenje tog područnog organa više nikada nije dobio nikakvo pismeno. U vezi
prekršajnog postupka pozvan je još nekih par dana nakon kritičnog dogadjaja.
Oštećeni je ujedno naveo da je nakon kritičnog dogadjaja doživljavao
neprijatnosti i od strane SL lica OB B. odnosno u kontrolama saobraćaja i to
kada se oko 12,00 časova vraćao kući, vadili su mu krv, morao je da duva u
balon, privremeno mu oduzimali vozačku dozvolu a što je trajalo do tri ili
četiri sata kada bi bio pušten a vozačka bi mu bila vraćena sutradan. Dodao je
da tim prilikama nije bio maltretiran od strane službenika kao ni udaran, ali
da je on to doživljavao na taj način jer u tim situacijama iako je duvao u
balon i nije dokazano da ima alkohola u krvi i nakon toga mu vadjena krv.
Doktor koji ga je primio u Dom zdravlja uputio ga je u R. na njegov zahtjev
jer je htio da se snimi zbog toga što je tom prilikom dobio udarce po glavi.
Okrivljeni je prigovorio iskazu oštećenog u cjelosti.  
U svojoj izjavi datoj na glavnom pretresu dana 13.10.2005.g. svjedok K. A. je
naveo da se ne sjeća tačnog vremena u toku kritičnog dana kada ga je pozvao
oštećeni a iz razloga jer je proteklo pet godina od tada. Po oštećenog je
otišao vozilom od gazde kod koga je radio a oštećenog je pokupio u R. Svjedok
se nije mogao sjetiti tačnog mjesta odakle je pokupio oštećenog ostavljajući
mogućnost da je to možda bilo ispred restorana  „T. R.“ ili picerije „A.“.
Dalje je naveo da prilikom dolaska po oštećenog isti mu je rekao da mora da ga
odveze u Risan gdje je bio upućen od strane ljekara i kao razlog mu je naveo
taj jer je bio pretučen od strane policije i tom prilikom mu se požalio da mu
je muka i da mu se vrti, te da do Risna nijesu mnogo pričali. Dalje je naveo
da tom prilikom na licu oštećenog vidio crvenilo i otekline, a na pitanje suda
kako su izgledale te otekline izjavio da pretpostavlja da su poticale od
udarca šake ili nečeg sličnog. Svjedok se nije sjećao šta mu je oštećeni.
rekao prilikom povratka iz Risna, odnosno da li mu je rekao što mu je doktor
prilikom pregleda rekao, niti kako je ošteć. djelovao nakon izlaska od
doktora. Svjedok se nije mogao izjasniti koliko je vremena proteklo u boravku
u bolnici u Risnu, ali da zna da je ošteć. čekao u čekaonici dok je on bio kod
doktora. Sjećao se da mu je ošteeni prilikom vožnje rekao da se kritični
događaj desio na raskrsnici u R. i da o tome nijesu mnogo razgovarali. Svjedok
u svojoj izjavi nije ostavio mogućnost da je oštećenog pokupio u B. radi
odlaska u Risan. Svjedok se nije mogao sjetiti datuma kada se desio kritični
događaj, ali se sjećao da je bilo ljeto i velika vrućina, nije se mogao tačno
izjasniti o kojoj godini se radilo, ali da je bilo prije možda četiri do pet
godina.
Okrivljeni je prigovorio iskazu svjedoka kao u predhodnom postupku kojom
prilikom je naveo da prigovara prvenstveno na okolnost da nije trebao biti
saslušavan obirom da nije očevidac djela, te na okolnost da je izjavio da je
oštećeni imao povrede u vidu oteklina što je u suprotnosti sa medicinskom
dokumentacijom, medicinskim vještačenjem i odbranom okrivljenog.
Vezano za razliku u iskazima da ga je svjedok K. pokupio u Domu zdravlja kako
bi ga odveo u Risan, a svjedok K. naveo da ga je pokupio u R., oštećeni je na
glavnom pretresu dana 13.10.2005.godine  ostavio mogućnost da je on nakon Doma
zdravlja otišao u R. i ostavio vozilo kod lica gdje je radio ispred picerije
A., i da ga je svjedok tamo našao.  
U svojoj izjavi datoj dana 10.12.2001.g. svjedok D. Lj. je naveo da se
kritičnog dana sa Š.M. nalazio na putu u mjestu R. preko puta osnovne škole
tom prilikom službeno vozilo marke „G..“ parkirali na proširenju ispred
restorana „V. M.“ i na tom mjestu vršili kontrolu saobraćaja u vremenu od
07-15 časova. Negdje oko 10,00 časova došao je okr. P. M. kao vodja puta  u
okviru lokalne akcije pojačane kontrole saobraćaja. Kolega Š. je snimao brzine
kretanja na tom dijelu puta, a za to vrijeme je on stajao pored njega. D. je
dalje naveo da kada je iz pravca K. naišlo vozilo „R... .“ na radaru je vidio
njegovu brzinu kretanja 73 km/h pa je to vozilo zaustavio zbog prekršaja, tj.
zbog prekoračenja brzine jer je na tom dijelu puta ograničenje brzine 40 km/h.
Dalje je naveo da je vozaču ovog vozila nakon zaustavljanja tražio vozačku
dozvolu i saopštio da mu istu mora oduzeti zbog napravljenog prekršaja i rekao
da vozilo parkira desno van puta, te da dođe do službenog vozila da naprave
zapisnik. Svjedoka D. je dalje naveo da je sjeo u službeno vozilo na mjesto
vozača i počeo sa sačinjavanjam zapisnika i sa uzimanjem podataka ovog lica
ošt. P.D. koji ga je molio da mu vozačku dozvolu ne oduzima jer od nje živi.
On je rekao P. da mu se ovaj prekršaj ne može oprostiti i da mu vozačku
dozvolu mora oduzeti. Tada je P. počeo da viče i govori u smislu „Treba li da
Vam dam novca da bi ste mi vratili vozačku dozvolu“. Svjedok dalje navodi da
P. M. koji je do tada stajao pored zadnjeg dijela vozila je reagovao tako što
je prišao P. i rekao mu da tako nešto ni slučajno ne pokušava da uradi, a P.
je na to od P. tražio odmah da mu da broj svoje značke, što je P. i uradio.
Svjedok je dalje naveo da je vidio kada je P. zategao jaknu pokazao značku P.
i rekao mu „Evo pročitaj broj“. Kako je P. nastavio da viče i da negoduje zbog
oduzimanja vozačke dozvole, Peruničić mu je rekao da udje u vozilo „Z... ...“
koje je inače službeno vozilo i sa službenim tablicama našto je P. rekao da
neće da ulazi u privatno vozilo, a P. mu je nakon toga rekao da onda udje u
vozilo „G.“. Nakon što je ušao u vozilo „G.“ kao i P., P. je počeo da plače i
da govori da je bolestan i da ga ne privode. Svjedok D. se sjećao da je okr.
P...rekao P. kada je on rekao da je bolestan, „vidi ti se da si bolestan“. Za
to vrijeme je on sastavljao zapisnik i kada je isti završio dao ga je P. da ga
potpiše i on je to i uradio. Nakon toga je P. izašao iz službenog vozila i
svojim vozilom otišao. Svjedok D. je bio kategoričan da za svo vrijeme dok je
P.  sjedio u vozilu, a i za vrijeme dok je bio pored vozila, niko od njih ga
nije fizički maltetirao, te da je netačno da je okr . P. P. udarao rukama,
šamarao, potezao za uvo, da ga je psovao i da mu je uopšte uputio riječi koje
su mu stavljene na teret. Svjedok D. je u svojoj izjavi datoj dana
29.04.2002.godine ostao u svemu pri naprijed navedenom i dodao da je baš on
zaustavio oštećenog P. zbog prekoračenja brzine i istog odveo do službenog
vozila, i rekao da mu za ovaj prekršaj mora biti oduzeta vozačka dozvola i
počeo da uzima podatke za prijavu. Svjedok je dalje naveo da je ošteć. govorio
da mu dozvola treba za posao, da ne budu prema njemu rigorozniji nego prema
ostalima i sl. Svjedok D. mu je rekao da nema svrhe da mu vrate dozvolu jer za
ovakav prekršaj ista mora biti oduzeta, a  ošteć. je u jednom momentu počeo da
govori koliko novca treba da im da da bi ga pustili na šta mu je on rekao da
za ovaj prekršaj nije predvidjena novčana kazna, dok je oštećeni i dalje bio
uporan. U jednom momentu P. je rekao oštećenom da udje u vozilo „Z.“, na što
je ošteć. rekao da neće da udje u civilno vozilo pa mu je P. rekao da udje u
„G.“ što je ovaj i uradio. Svjedok D. je dalje naveo da je on sjedio naprijed,
P. pored njega a ošteć. pozadi i da je oštećeni počeo da plače i rekao da je
bolestan, a P. mu skrenuo pažnju da se više tako ne ponaša nakon čega ga je
pustio iz vozila i nakon čega je oštećeni potpisao zapisnik i otišao. Svjedok
je kategoričan da se prema oštećenom niko od njih nije nepristojno ponašao,
vrijedjao ga ili tukao i da ne zna da je oštećeni imao bilo kakve povrede, ali
se sjećao da je oštećeni potpisao zapisnik bez primjedbi. Svjedok je takodje
dodao da koliko je znao radar je bio potpuno ispravan sa tačnim datumom i da
mu ništa nije poznato o tome da je radar bio neispravan i da je to bio razlog
oslobadjanja oštećenog u prekršajnom postupku. Svjedok se nije mogao tačno
sjetiti vremena kada su zaustavili ovo vozilo ali je bio siguran da je
oštećeni bio na licu mjesta oko pet minuta i najviše par minuta u vozilu „G.“
nakon čega je sjeo u svoje vozilo i otišao prema B. i siguran da oštećeni nije
ulazio u vozilo „Z.“, već da je sjedio samo u vozilu „G.“. Svjedok takodje
dodaje da je P. rekao oštećenom da izadje iz vozila „G.“ i bio siguran da
oštećeni nije imao nikakvih povreda jer ga niko nije ni dirao.
Prilikom suočenja svjedoka D. i oštećenog P. na glavnom pretresu dana
29.04.2002.g., svjedok je bio kategoričan da je on zaustavio vozilo, a ne Š. i
da nije čuo bilo kakve psovke ili rasprave, dok je oštećeni ostao pri tome da
je svjedok bio svo vrijeme u vozilu i nešto pisao gledajući ispred sebe tako
da nije mogao da vidi kako ga udara okrivljeni ali ističući da je svjedok
mogao da čuje psovke.
Zastupnica ODT-a Kotor je prigovorila iskazu svjedoka u dijelu koji je u
suprotnosti sa navodima oštećenog.  
U svojoj izjavi datoj pred ovim sudom dana 10.12.2001.g. svjedok Š. M. je
naveo da je kritičnog dana bio u patroli sa kolegom D. Lj. na punktu u R.
preko puta Osnovne škole, i da su te prilike vršili kontrolu saobraćaja u
vremenu od 07 – 15 časova. Dalje je naveo da je on pomoću radara kontrolisao
brzinu kretanja vozila na ovom dijelu puta i da je u medjuvremenu kod njih
došao P. M. kao dežurni starješina. Svjedok je radarom mjerio brzinu kretanja
vozila i vidio da se vozilo „R....“ koje je išlo iz pravca K....kretalo
povećanom brzinom čini mu se oko 73 km/h i o tome obavjestio D., koji je
zaustavio ovo vozilo i nakon što je vozač tog vozila isto parkirao pored desne
strane puta, došlo je sa D. do službenog vozila. Dalje je naveo da je čuo kada
je D. kazao ovom licu da je napravio prekršaj i da je vozio brzinom od 73 km/h
i da mu zbog toga mora uzeti vozačku dozvolu i napisati prijavu. Ovo lice tj.
oštećeni se u početku dosta korektno ponašalo, molio D. da mu ne uzima vozačku
dozvolu jer se od nje hrani. Medjutim kada mu je D. kazao da mu ne može
oprostiti učinjeni prekršaj i da mu vozačku dozvolu mora uzeti oštećeni je
počelo da se raspravlja sa D., rekavši da je njegovo vozilo staro, da se on
nije mogao kretati tom brzinom koju su mu oni utvrdili, te može li on to da
plati pa da mu vrati vozačku dozvolu i tome slično. Svjedok je dalje naveo da
kada je ovo lice tj. ošteć. rekao da li može da im plati pa da mu se vrati
vozačka dozvola, okr. P. koji je svo vrijeme stajao iznad zadnjeg dijela
službenog vozila i nije se miješao, prišao je oštećenom i kazao mu da sjedne u
vozilo „Z.“, a zatim je oštećeni rekao da ne želi sjesti u vozilo zastava jer
ne zan čije je to vozilo s obzirom da je sa civilnim tablicama i nakon toga P.
mu je rekao da onda sjedne u službeno vozilo i otvorio mu je zadnja vrata
vozila. Svjedok je dalje naveo da je oštećeni sjeo na zadnje sjedište vozila a
P.na mjesto suvozača, dok je D. sjedao na mjesto vozača i pisao zapisnik.
Svjedok je takodje dodao da je on ostao vani tako da nije mogao čuti šta su
oni u vozilu razgovarali ali sa sigurnošću tvrdi da P. nije udarao oštećenog
niti ga je psovao. Nadalje se sjećao da je ovo lice kada mu je P. prišao
tražio od njega da mu se predstavi i da mu da broj službene značke i P. mu je
rekao svoje ime i prezime i dao mu broj službene značke. Svjedok je takodje
dodao da je P. čak i upozorio oštećenog da ako ima primjedbi na njegov rad se
može žaliti načelniku i komandiru rekavši mu i njihova imena. Poslije kraćeg
vremena ovo lice tj. oštećeni je otišao prema B.. Svjedok Š.M. je u svojoj
izjavi datoj dana 29.04.2002.godine, pred ovim sudom ostao u svemu pri
naprijed navedenom. Sjećao da je ošteć. plakao i molio da mu se  vrati
dozvola. Takodje je dodao da je u jednom momentu oštećeni izašao iz vozila i
vratio se u svoje vozilo dobacujući da se ovo neće tako lako završiti. Svjedok
dalje navodi da njemu nije poznato da li je bilo ikakvih neispravnosti na
radaru, i da koliko on zna da se radilo o novom radaru. Svjedok je takodje bio
kategoričan da niko od njih nije ni psovao ni udarao ošteć. Takodje je naveo
da se ne može sjetiti tačno kada je ovo vozilo zaustavljeno, ali je bio
kategoričan da se ošteć. na licu mjesta zadržao oko 15-20 minuta.
Prilikom suočenja svjedoka Š. i oštećenog P. na okolnosti razlike u iskazima
na glavnom pretresu dana 29.04.2002.g.,  oštećeni je ostao pri svom iskazu da
je svjedok sigurno mogao da vidi a možda i čuje udarce, a svjedok je naveo da
je on stajao pored radara koji je bio u gepeku, prema tome da je bio
neposredno pored njih.
Zastupnica ODT-a Kotor je prigovorila iskazu svjedoka u dijelu koji je u
suprotnosti sa navodima oštećenog.  
Svjedok Dr. N.N. je pred ovim sudom dana 11.12.2002.godine izjavila da radi u
DZ Budvi kao ljekar, ali da se ne može tačno izjasniti u kojoj smjeni je bila
12.07.2002.g. Vidjevši oštećenog u sudnici izjavila je da ne može da ga
prepozna, da se ne sjeća tog pacijenta i pretpostavlja da ga nije ni
pregledala, ali da je moguće da u uputnici koju je dobio ili nekom drugom
izvještaju koji je dobio stoji njen pečat. Takodje je navela da je u DZ praksa
da ljekari koji počinju, da se posluže njenim pečatom tako da je došlo do
zabune. Takodje joj nije bilo poznato ko je od kolega izvršio pregled ošteć.
ali imajući u vidu da je prema njegovoj izjavi dobio uputnicu za bolnicu Risan
što se u protokolu moralo navesti i izgled povreda i vrijeme pregleda, stoga
je iznijela mišljenje da indetifikacija ljekara neće biti problem.
Oštećeni je na glavnom pretresu dana 11.12.2002.g. potvrdio da svjedokinja N.
nije ljekar koji ga je pregledao kritičnom prilikom, već da se radi o drugoj
osobi.  
Svjedok Dr M. S. je u svojoj izjavi datoj pred ovim sudom dana
08.10.2003.godine naveo da se sjeća pacijenta P. koji je bio na pregledu u
njihovoj ustanovi 12.07.2001.godine, da iako je od tada prošlo dvije godine,
sjećao se da je pacijent na pregledu izjavljivao da je povrijedjen od strane
nekog službenog lica. Svjedok je izjavio da nije znao da li je to bio u
pitanju policajac ili neko drugi, ali je istakao da kod pacijenta P. nije bilo
tragova nekih ozbiljnijih povreda, isti nije povraćao gubio svijest ili
slično.Svjedok je takodje naveo da je konstatovao crvenilo u predjelu lijeve
zigomatične kosti oštećenog, a ošteć mu je na to rekao da je to posledica
udarca koji je dobio od službenog lica. Dr.S. je konstatovao kontuziju, a
istovremeno iz razloga opreznosti je napravio snimak glave. Dodao je da se
radilo o crvenilu i da nije bilo drugih tragova. Svjedok se složio da postoje
razni stepeni kontuzije mekih tkiva u zavisnosti od jačine djelovanja sile,
ali toga puta kod ošećenog je bilo prisutno samo crvenilo i nije uočio neku
razderotinu, potkožno krvarenje, oteklinu ili što slično. Svjedok je takodje
napomenuo da oni u medicinksoj terminologiji nemaju poseban naziv za ovakvu
promjenu na koži koja je nanesena silom, već koriste izraz kontuzija koji
predstavlja kombinaciju onoga što se vidi kao crvenilo i iskaza pacijenta koji
je dobio povredu, zbog čega je doktor i upotrijebio izraz kontuzija. Upoznat
da je koleginica M. upotrebila samo izraz crvenila, odnosno hiperemio, svjedok
je izjavio da je takva dijagnoza sasvim prihvatljiva i ponovio da se njegova
dijagnoza bazirala na osnovu izjave oštećenog. Svjedok je takodje dodao da što
se tiče mehanizma koji je prouzrokovao ovo crvenilo ono svakako može biti
izazvano tupom fizičkom silom najnižeg inteziteta čak i običnim protrljavanjem
ili dodirom kratkotrajnim pritiskom ili slično, a isto tko može biti izazvana
visokom temperaturom, ili bilo kojim drugim mehaničkim uzrocima, uzbudjenjem
pacijenta, nekom pomadom ili bilo čim sličnim. Dalje je svjedok S. dodao da na
osnovu izgleda pacijenta ne može sa sigurnošću da tvrdi na koji način je ovo
crvenilo zadato i da ne može isključiti ni udarac a ni druge faktore koje je
prethodno opisao. Naveo je da nije vidio bilo kakvu drugu promjenu na licu
oštećenog osim ovog što je rekao, a što se tiče crvenila pod uslovom da je ono
izazvano udarcem ono bi moglo da traje do 24 časa nakon čega se povlači.  
Svjedokinja Dr. M. M. u svojoj izjavi datoj pred ovim sudom dana
07.11.2003.godine nije se sjećala kritičnog dogadjaja s obzirom na protek
vrmena i broj pacijenata, a nakon što joj je predočen dopis Doma zdravlja
Budva od 11.02.2003.godine, mogla je samo da ponovi da je konstatovano
crvenilo po lijevoj strani lica u predjelu zigomatične kosti i crvenilo
sluznice. Takodje je navela da je u izvještaju napisala da se radi samo o
crvenilu , dakle nije konstatovala bilo kakvu oteklinu ili hematom, a o
mehanizmu nastanka povrede se nije izjašnjavala jer je to kao ljekara ne
interesuje. Dodala je da s obzirom da je crvenilo asimetrično odnosno samo na
jednoj strani lica moguće je da je isto nastalo od udarca, medjutim crvenilo
može nastati i nadrugi način na primjer termičkim putem pa da i u toj
situaciji bude asimetrično. U izvještaju nije navela nikakve sumnje u
eventualni potres mozga samo da se pacijent žali na glavobolju i vrtoglavicu i
zato ga je uputila neurologu, ni na koji način se nije opredjeljivala o
mehanizmu na stanka ovog siptoma. Dalje je izjavila da i crvenilo sluznice
lijevog oka može biti izazvano termičkim razlozima a ne udarcem, dakle da svi
ovi simptomi su mogli nastati mehaničkim i termičkim putem ističući da bi
termička posledica bila ako je temperatura djelovala sa te strane, a ovakav
simptom može nastati i od uticaja tupe sile. Takodje je izajvila da ovo
crvenilo može nastati i trljanjem i kozmetičkim sredstvom i uticajem sunca a
da ona ništa što bi ukazivalo na hematom nije vidjela jer bi tako nešto
sigurno konstatovala. Obzirom da joj je predočeno da je od povrede do dolaska
pacijenta tj. oštećenog kod nje prošlo oko pola sata izjavila je da bi se u
tom periodu hematom vjerovatno pojavio mada ni to nije isključivo jer koža
različito reaguje na mehanički kontakt, ali svakako pretpostavlja da bi to
kasnije uočio ljekar specijalista.  
Iz izvještaja ljekara specijaliste – neurologa bolnice „Vaso Ćuković“ u Risnu
utvrđuje se da se dana 12.07.2001.godine javio radi pregleda oštećeni P. zbog
fizičkog napada službenih lica po njegovoj izjavi i to zbog zadobijenih
udaraca po licu, glavi, te da je na „kratko“ gudbi svijest. Ljekar neurolog
nalazi da je neurološki nalaz bez deficita i oštećenog upućuje kod
neurohirurga.  
Iz izvještaja specijaliste – neurohirurga Dr. S. bolnice „Vaso Ćuković“ u
Risnu utvrđuje  se da je isti konstatovao kontuziju u predjelu zigomatične
kosti oštećenog.  
Iz nalaza i mišljenja stalnog sudskog vještaka medicinske struke dr. M. M. od
15.12.2001.godine, utvrdjeno je da se kod oštećenog P. D.  radilo o sledećim
povredama, nagnječenje u predjelu lijeve jabučne kosti – laka tjelesna
povreda.
Okrivljeni je prigovorio nalazu vještaka kao u predhodnom postupku a iz
razloga jer je isti nedovoljno kritično urađen, jer je u suprotnosti sa
iskazom svjedoka Dr. M. i nalazom i izjavom vještaka medicinske struke Dr. Š..  
U svojoj izjavi datoj dana 16.03.2005.godine van glavnog pretresa, vještak
medicinske struke Dr. M. Šoć je izjavio u svemu kao u svom nalazu i mišljenju
od 16.11.2004.godine koji se zasniva na medicinskoj dokumentaciji oštećenog i
izjavama Dr. S. i Dr. M. iz kojih proizilazi da su pregledom oštećenog P. D.
ustanovljena crvenila kože u predjelu lijeve strane lica i sluznice lijevog
oka. Dalje je utvrdjeno da crvenilo predstavlja simptom, ne povredu, te da se
ne može vršiti ekspertiza mehanizma nastanka niti kvalifikacija težine
eventualnih povreda ( nastaje i kao posledica djelovanja faktora unutar
oganizma, u vidu reakcija na uzbudjenje). Takodje je utvrdjeno da sudsko
medicinski, nagnječenje predstavlja skup oguljotine i krvnog podliva na
odredjenom dijelu tijela, što u konkretnom slučaju, kod oštećenog P. nije
postojalo, pa se i dijagnoza- nagnječenje lijevog jagodičnog predjela – ne
može prihvatiti tj. nagnječenje nije postojalo, te se iz tih razloga kod
oštećenog nije mogla vršiti sudko medicinska ekspertiza vrste povreda,
mehanizma i njihovog nastanka niti kvalifikacija težine istih. U svojoj izjavi
datoj na glavnom pretresu dana 07.07.2005.godine ostajući pri naprijed
navedenom vještak Dr. Š. je dodao da se vještačenje Dr. M. M. ne može
prihvatiti iz razloga jer nagnječenje kao povreda predstavlja skup povreda –
oguljotine i krvnog podliva. Kako toga kod oštećenog nije bilo, tako nema ni
povrede nagnječenja. Vještak nije isključio mogućnost da se reakcije na
uzbuđenje pojave na određenom dijelu tijela, pa mar i na licu. Dalje se nije
mogao tačno izjasniti koji je vremenski interval za povlačenje crvenila sa
mjesta na tijelu na mojem se pojavilo. Ako je crvenilo posledica dejstva sile
onda je ta sila bila svakakog blagog – lakog inteziteta, dodajući da je i
krvni podliv posledica dejstva sile blagog inteziteta, ali je potrebno 21 dan
da se u cjelosti resorbuje, odnosno da nije vidljiv na površini. Tom vrstom
analogije, vještak je zaključio da ne može isključiti mogućnost da i crvenilo
može da traje par sati. Dodao je da crvenilo može biti posledica sile lakog
inteziteta npr. šamara, te da svaki dio tijela može biti podložan reakciji, pa
i sluznica oka u vidu reakcije na simptom. Vještak je dalje izjavio da je
medicinski uobičajnije da se reakcije javljaju simetrično na jednako izloženim
mjestima bilo kakvoj vrsti opterećenja, ali da ne može isključiti da je
reakcija bila jednog dijela tijela pa i na visoku temperaturu.  
Iz izvoda iz kaznene evidencije za okrivljenog izdatog od strane OB-a Mojkovac
od 13.10.2005.godine utvrđuje se da okrivljeni ranije nije osuđivan.  
Na osnovu svih izvedenih dokaza, cijeneći ih pojedinačno i u uzajamnoj
povezanosti, kao i iz odbrane okrivljenog, sud je nesumnjivo utvrdio da nema
dokaza da je okrivljeni učinio krivično djelo koje mu se stavlja na teret
preciziranim optužnim aktom ODT Kotor.  
Naime, okrivljenom se stavlja na teret da je predmetnog dana u vršenju službe,
kao službenik Odjeljenja bezbjednosti K. zlostavljao i vrijeđao oštećenog P.
D. iz B..  
Iz provedenih dokaza nesporno je utvrđeno da je dana 12.07.2001.g. prilikom
redovne kontrole saobraćaja, zaustavljeno vozilo kojim je upravljao oštećeni
P., od strane služenih lica OB-a K. Šarović M. i D. Lj., zbog prekoračenja
brzine. Takođe je nesporno utvrđeno da je oštećeni insistirao da za
napravljeni prekršaj plati novčanu kaznu, u zamjenu da mu se ne oduzme vozačka
dozvola koja mu je bila prijeko potrebna zbog posla koji je radio, te da je
navedeno dovelo do verbalnog konflikta između službenih lica i oštećenog i
uključivanja prisutnog okrivljenog, kao službenog lica koje je vršilo kontrolu
rada Š. i D..  
Međutim na drugoj strani okrivljeni, u svojoj odbrani, negira izvršenje
krivičnog djela koje mu se stavlja na teret, odnosno negira da je na bilo koji
način kritičnom prilikom vrijeđao ili fizički maltretirao odnosno zlostavljao
oštećenog i pritom navodi da se oštećeni kritičnom prilikom ponašao
nepristojno, odnosno pokušao da ponudi novac lično službeniku OB-a kako bi mu
bio oprošten prekršaj, odnosno kako mu ne bi bila oduzeta vozačka dozvola, a
što ga je navelo da se kao dežurni starješina umiješa u razgovor sa oštećenim.  
Svjedoci Š. i D., koji su jedini očevidci djela, svojim iskazima u potpunosti
potvrđuju odbranu okrivljenog, ali imajući u vidu da se radi o službenim
licima, kolegama okrivljenog, odnosno licima kojima je okrivljeni nadređeni
tj. starješina u službi, sud u predmetnoj krivično pravnoj stvari odluku o
krivici ili ne okrivljenog nije zasnivao na njihovim svjedočenjima iz razloga
jer je shodno navedenom, odnosno njihovom odnosu sa okrivljenim, postojala
sumnja u njihovu objektivnost, odnosno pristrasnost prilikom svjedočenja.  
Pri ovakvom stanju stvari, kada se optužba zasniva na iskazu oštećenog, te
kada okrivljeni u potpunosti negira izvršenje krivičnog djela koje mu je
stavljeno na teret,  sud je bio u situaciji da donese odluku kome treba
pokloniti vjeru, da li odbrani okrivljenog ili iskazu oštećenog.  
Naime, oštećeni u svojoj izjavi na detaljan način, bliže naveden u izreci
odluke, navodi da ga je okrivljeni kritičnom prilikom kao službeno lice u
vršenju službe vrijeđao i fizički zlostavljao nanoseći mu povrede zbog kojih
se obratio za ljekarsku pomoć u Domu zdravlja Budva, a zatim na svoje
insistiranje i Specijalnoj bolnici u Risnu. Oštećeni tako u toku postupka u
svom iskazu stavlja akcenat i istrajava na povredama koje je zadobio od strane
okrivljenog kritičnom prilikom.  
Radi ocjene iskaza oštećenog P., odnosno utvrdjivanje da li se radi o
istinitom, objektivnom i logičnom iskazu, na kome se može zasnivati sudska
odluka, sud je, ne iz razloga kako bi utvrdjivao da li su se u radnjama
okrivljenog osvarili bitni elementi bića krivičnog djela koje mu je stavljeno
na teret time što je oštećenom kritičnom prilikom nanio tjelesne povrede, jer
je nesporno da nanošenje tjelesnih povreda ne predstavlja bitan element bića
krivičnog djela koje mu je stavljeno na teret, posebnu pažnju poklonio
provjeri iskaza oštećenog u dijelu gdje navodi da je kritičnom prilikom od
strane okrivljenog zadobio  navedene tjelesne povrede.  
Naime, stalni sudski vještak sudsko medicinske struke Dr. M. Š. u svom
pismenom  nalazu i mišljenju, te svom iskazu datom na glavnom pretresu,
nedvosmisleno zaključuje da je izvršenim pregledima, od strane ljekara, kod
oštećenog ustanovljeno crvenilo kože u predjelu lijeve strane lica i suznice
lijevog oka, te da crvenilo predstavlja simptom, a ne povredu iz kog razloga
se ne može vršiti ekpertiza mehanizma nastanka, niti kvalifikacija težine
eventualnih povreda. Vještak takođe zaključuje da crvenilo kao simptom nastaje
i kao posledica djelovanja faktora unutar organizma, u vidu reakcije na
uzbuđenje, te da kod oštećenog P. nedvosmisleno nagnječenje nije postojalo.
Dalje zaključuje da crvenilo može biti posledica sile lakog inteziteta npr.
Šamara, i u konačnom zaključuje da se nalaz vještaka medicinske struke Dr. M.
M. ne može prihvatiti iz razloga jer nagnječenje kao povreda predstavlja skup
povreda oguljotine i krvnog podliva, a kako toga kod oštećenog nije bilo, nema
ni povrede nagnječenja. Ovakav nalaz i mišljenje stalnog sudskog vještaka
sudsko medicinske struke Dr. M. Š., kao i njihove iskaze date u toku postupka,
sud je u potpunosti prihvatio kao objektivne, logične i date u skladu sa
pravilima struke, a na osnovu medicinske dokumentacije oštećenog.  
Imajući u vidu nalaz i iskaze stalnog sudskog vještaka sudsko medicinske
struke Dr. M. Š., da crvenilo može biti posledica sile lakog inteziteta –
šamara, reakcija na uzbuđenje, pri činjenici da je i sam oštećeni naveo da se
događaj desio oko 10,45 časova, da je bilo ljetno doba i da u vozilu nije
mogao da ugasi grijenje pa je u istom bilo oko 40 stepeni, simptom u vidu
crvenila koji je konstatovan pregledom okrivljenog, po mišljenju suda ne može
biti posledica 10-tak šamara kako je to oštećeni naveo u svojoj izjavi da mu
je kritičnom prilikom nanio okrivljeni, što dovodi u sumnju u istinitost
iskaza oštećenog u cjelosti. Pored navedenog, kod suda se javila sumnja u
istinitost iskaza oštećenog, odnosno mogućnosti da je oštećeni pokušao da
iskonstruiše predmetni događaj, iz razloga kako bi u očima javnosti i suda
ispao žrtva i time ishodovao vraćanje oduzete dozvole koja mu je bila
neophodna za posao. Dalje, kod suda se javlje sumnja u sikaz oštećenog i iz
razloga jer oštećeni u svom iskazu navodi da je kritičnom prilikom od udaraca
okrivljenog zadobio povrede u vidu otoka i modrica, koje povrede niti jedan od
ljekara ne konstatuje prilikom izvršenog pregleda, a što u potpunosti negira i
nalaz i mišljenje stalnog sudskog vještaka sudsko medicinske struke Dr. M. Š..
Takodje, oštećeni u toj svojoj namjeri da dokaže krivicu okrivljenog, te da mu
je kritičnom prilikom čak nanio i povrede, u toku postupka se poziva na
svjedoka K., čije je svjedočenje po mišljenju suda prenabregnuto do te mjere,
a u cilju dokazivanja istinitosti iskaza oštećenog, njegovog druga, da čak
navodi da su na licu oštećenog nakon kritičnog događaja pored crvenila, bile
vidne i otekline, koje niti jedan od ljekara ne konstatuje prilikom izvršenog
pregleda oštećenog. U konačnom sud je našao da iskaz svjedoka K., ne može
predstavljati dokaz na kojem bi se mogla zasnivati sudska odluka o krivici ili
ne okrivljenog i utvrđivanja činjeničnog stanja, imajući u vidu da se radilo o
licu koje nije očevidac djela, te da se radilo o svjedoku koji je u drugarskim
odnosima sa oštećenim, iz kog razloga je postojala sumnja u njegovu
pristrasnost, ali je nesporno da je njegov iskaz poslužio sudu pri ocjeni
istinitosti iskaza oštećenog na kome se zasniva optužba.  
Pored navedenog, za sud je nelogičan iskaz oštećenog i u dijelu gdje navodi da
mu okrivljeni kritičnom prilikom nije dozvolio da unese primjedbe na njegovo
ponašanje u zapisnik, te da mu okrivljeni nije htio dati broj značke, pa se
kod suda javlja pitanje i dilema da li bi lice koje je preživjelo toliko
vrijeđanje i fizičko zlostavljanje, odnosno bilo u takvom psihičkom stanju,
gledalo da pobjegne glavom bez obzira i izvuče se iz takve mučne situacije,
ili da pamti broj službene značke i traži unošenje primjedbi u zaspisnik. Za
sud je takođe nelogičan iskaz oštećenog i u dijelu gdje navodi da ga je
okrivljeni udarao 3 do 4 puta prije nego što ga je ubacio u vozilo, a navedeno
iz razloga jer je okrivljeni time mogao dovesti sebe u situaciju da bude viđen
od strane drugih prolaznika, imajući u vidu da se mjesto kritičnog događaja
nalazi uz samu magistralu, gdje je obično u toku ljetne sezove povećan protok
vozila.  
Pri takvom stanju stvari, u slučaju gdje nema drugih dokaza koji bi potvrdili
krivicu okrivljenog, sem iskaza oštećenog P., koji je sud cijenio na naprijed
navedeni način, sud je primjenom načela „in dubio pro reo“ lat. - u sumnji
blažeg za okrivljenog, donio odluku kao u izreci presude. Naime, sud mora u
krivičnom postupku, prilikom izvođenja dokaza, da krivičnu stvar u potpunosti
pravilno i zakonito rasvijetli i razriješi u pogledu postojanja krivičnog
djela i krivice okrivljenog, odnosno u pogledu postojanja dokaza da je
okrivljeni učinio krivično djelo koje mu je optužbom stavljeno na teret. Kako
u predmetnom slučaju, izvedeni dokazi nijesu doveli predmetne činjenice do
stepena izvjesnosti, gdje se iz iskaza oštećenog i drugih izvedenih dokaza ne
može izvjesno utvrditi da li je okrivljeni učinio krivično djelo koje mu je
stvaljeno na teret, to je sud donio odluku koja je povoljnija za okrivljenog,
pa ga je primjenom člana 363.stav 1. tačka 3. ZKP-a CG oslobodio od optužbe.  
Odluku o troškovima krivičnog postupka sud je zasnovao na odredbi člana
203.stav 1.ZKP-a CG.  
Odluku o imovinsko pravnom zahtjevu oštećenog sud je zasnovao na odredbi člana
212. stav 3.  ZKP-a CG.  
Na gore iznijetim razlozima sud zasniva svoju odluku.  
OSNOVNI SUD U KOTORU
Dana, 06.07.2007.godine  
Zapisničar,
S U D I J A,
Krivokapić Mirjana
Vujović Suzana  
PRAVNA POUKA: Protiv ove presude ima se pravo žalbe u roku od 8 dana od
dana prijema, Višem sudu u Podgorici, a preko ovog suda.  