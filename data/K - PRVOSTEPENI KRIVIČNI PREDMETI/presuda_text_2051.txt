K br. 28/2011
U  IME  NARODA
VIŠI SUD U PODGORICI, u vijeću sastavljenom od sudije Ane Vuković, kao
predsjednika vijeća i sudija - porotnika  Željka Kujovića i Ilije Ivanovića,
kao članova vijeća, uz učešće Mirele Piper, kao zapisničara, u krivičnom
predmetu protiv optuženog Đ. M., iz Podgorice, zbog krivičnog djela -  teško
djelo protiv bezbjednosti javnog saobraćaja iz čl.348 st. 2. u vezi čl.339.
st.1. Krivičnog zakonika  u sticaju sa krivičnim djelom nepružanje pomoći licu
povrijeđenom u saobraćajnoj nezgodi iz čl. 347. st. 1. Krivičnog zakonika,
odlučujući po optužnici Višeg državnog tužioca u Podgorici Kt.br. 177/09 od
19.10.2009.godine, nakon održanog glavnog, javnog pretresa, dana 08.04.2011
godine, u prisustvu zastupanika optužbe Veljka Rutovića, zamjenika
VDT-a,optuženog i njegovog branioca D. Đ., advokata  iz Podgorice, nakon
tajnog vijećanja i glasanja, donio je  a  dana  11.04.2011 godine  javno
objavio  
P  R  E  S  U  D  U
OPTUŽENI: Đ. M., rođen ..., neoženjen, nezaposlen, završio srednju ekonomsku
školu, lošeg imovnog stanja,  osuđivan presudom Višeg suda u Podgorici K br.
93/2007 od 21.04.2008. godine, zbog krivičnog djela iz čl. 256. Krivičnog
zakonika na kaznu zatvora u trajanju od 3 (tri) mjeseca uslovno na 2 (dvije)
godine,  bio u pritvoru od 05.08.2009. godine do 22.09.2010. godine,  
K r i v   j e
Zato što je:  
1. Dana 04. avgusta 2009. godine oko 23,40 časova u Podgorici, u ul.
Nikšićkoj, ne pridržavajući se saobraćajnih propisa iz čl. 13 st. 1, čl. 31
st. 1 i čl. 200 ZOBS-a na putevima, ugrozio saobraćaj i doveo u opasnost život
i tijelo ljudi, na način što upravljajući putničkim motornim vozilom marke
"Lada niva", reg. br. ..., desnom saobraćajnom trakom pomenute ulice, iz
pravca ulice Bulevar Cetinjski put u pravcu ulice Kragujevačke, u pijanom
stanju pri koncentraciji od 1,65 promila apsolutnog alkohola u krvi, brzinom
od 62 km/h, koja nije bila prilagodjena osobinama i stanju puta i uslovima
saobraćaja - noćnim uslovima vožnje, neosvjetljenom i mokrom kolovozu uslijed
kiše, te frekvenciji saobraćaja, tako da vozilo može blagovremeno da zaustavi
pred svakom preprekom, koju po datim uslovima može da predvidi i tom prilikom
nije obratio dužnu pažnju na pješaka, oštećenog pokojnog P. D., koji se kretao
uz desnu ivicu kolovoza u smjeru kretanja optuženog, kojom prilikom je
prednjim dijelom vozila udario u oštećenog P., nanoseći mu teške tjelesne
povrede u vidu preloma vratne kičme u predjelu prvog i drugog vratnog
pršljena, od kojh povreda je uslijed razorenja za život važnih centara u
kičmenoj moždini, potpomognuta oštećenjem za život važnih centara u mozgu, te
krvavljenjem iz rascjepa organa i iz raskidnih krvnih sudova oko preloma
kostiju dana 05.08 2009 godine oko 00,30 h nastupila smrt,  
- čime je izvšio krivično djelo - teško djelo protiv bezbjednosti javnog
saobraćaja iz čl. 348 st. 2 u vezi čl. 339 st. 1 Krivičnog zakonika.  
2. Dana 04. avgusta 2009 godine oko 23,40 časova u Podgorici, kao vozač
motornog vozila marke "Lada niva", reg. br. ..., ostavio bez pomoći lice, koje
je tim prevoznim sredstvom povrijeđeno, na način što je nakon događaja
opisanog pod tačkom 1 izreke presude, napustio lice mjesta saobraćajne nezgode
i otišao u nepoznatom pravcu, ne pružajući pri tom pomoć pješaku, oštećenom P.
D., koji je dana 05.08 2009 godine oko 00,30 h preminuo,  
- čime je izvšio krivično djelo - nepružanje pomoći licu povrijedjenom u
saobraćajnoj nezgodi iz čl. 347 st. 1 Krivičnog zakonika  
Pa  sud primjenom citiranih zakonskih odredbi, te čl. 2, 4, 5, 15, 32, 33, 36,
42, 48 st. 1 i 51  Krivičnog zakonika,  prethodno utvrđuje optuženom
pojedinačne kazne, i to:  
- za krivično djelo teško djelo protiv bezbjednosti javnog saobraćaja iz čl.
348 st. 2 u vezi čl. 339 st. 1 Krivičnog zakonika, kaznu zatvora u trajanju od
3 (tri) godine i 6 (šest) mjeseci,  
- za krivično djelo- nepružanje pomoći licu povrijedjenom u saobraćajnoj
nezgodi iz čl. 347 st. 1 Krivičnog zakonika,  kaznu zatvora u trajanju od  8
(osam)  mjeseci,  
Za ovim  sud, primjenom čl. 48. st. 2 Krivičnog zakonika te  primjenom čl. 202
i 364 Zakonika o krivičnom postupku, optuženog  
O S U Đ U J E
Na jedinstvenu kaznu zatvora u trajanju od 4 (četiri) godine,  u koju kaznu
se uračunava vrijeme provedeno u pritvoru od 05. 08. 2009. godine od 01,05 h
do 22. 09. 2010. godine.  
Dužan je  optuženi, na ime troškova krivičnog postupka - paušala, uplatiti
ovom Sudu iznos od 1.228,00 €,   u roku od 15 dana po pravosnažnosti presude.  
O  b  r  a  z  l  o  ž  e  nj  e
Optužnicom Višeg državnog tužilaštva u Podgorici Kt.br. 177/09 od
19.10.2009.godine, stavljeno je na teret optuženom Đ. M., izvršenje krivičnog
djela - teško djelo protiv bezbjednosti javnog saobraćaja iz čl. 348. stav 2.
u vezi člana 339. stav 1. Krivičnog zakonika i krivično djelo -  nepružanje
pomoći licu povrijeđenom u saobraćajnoj nezgodi iz čl.347. st.1. Krivičnog
zakonika.Zastupnik optužbe je u završnoj riječi precizirao činjenični opis
dispozitiva optužbe u odnosu na oba krivična  djela, na način kao u izreci
presude i predložio da sud optuženog oglasi krivim i osudi po zakonu.  
Optuženi se pred ovlašćenim službenicima policije i istražnim sudijom  branio
ćutanjem. U odbranama iznijetim na glavnim pretresima, naveo je da se kritične
večeri oko 23 sata  kretao vozilom marke „Lada“ nikšićkom magistralom, sa
namjerom da se odveze kući. Sa njim u vozilu  bili su njegovi drugovi, V. V.,
koji je sjedio na mjestu suvozača i F. P., koji je sjedio pozadi. Dolaskom  do
u blizini minimarketa „Vuk“ osjetio je da je nešto udario, koji  udar je  po
njegovoj procjeni,  bio srednje jačine, u središnji dio vozila. Produžio je
vozilom naprijed nekih 50 metara i zadnjim lijevim dijelom zakačio drvo, a
potom zaustavio vozilo, izašao i  okrenuo se prema mjestu gdje se dogodio
udar. Vidio je 2-3 čovjeka i zaustavljeno vozilo koje je nakon par sekundi,
produžilo u pravcu grada pa je pretpostavio da se ukazuje pomoć povrijeđenom.
Nije se vratio na  mjesto udara, već je svojim vozilom pošao kući, da kaže ocu
da je nekoga udario, dok su njegovi drugovi P. i V., pješke napustili lice
mjesta.Nije prilazio mjestu gdje  se okupila grupa ljudi jer je pretpostavio
da je pješak unijet u  vozilo, nije znao niti se raspitivao u kakvom je stanju
pješak. Pojasnio je da je kritične  večeri padala kiša te da  na kritičnom
dijelu puta nije bilo ulične rasvjete. Dalje je naveo da se kretao brzinom 50
do 60 km/h te  da je prethodno popio 5-6 piva, poslednje piće  nekih 10-15
minuta  prije nego što su krenuli kući.  Naveo je da kritičnom prilikom sa
desne strane  puta nije vidio pješake, ističući da dobro poznaje put budući da
njime svakodnevo ide kući. Naveo je i da se nekih detalja kritičnog dogadjaja
slabo sjeća, nešto zbog alkohola, a nešto zbog šoka,  koji je preživio.
Izrazio je kajanje zbog svega što se desilo.  
U završnoj riječi, prihvatajući u cjelosti završnu riječ svog branioca,
izrazio je kajanje zbog učinjenog.  
Branilac optuženog je u završnoj riječi naveo da je nesporna krivično-pravna
odgovornost optuženog za  krivično djelo iz čl. 348. st. 2. u vezi čl. 339.
st. 1. KZ, ističući da optuženi nije povrijedio odredbu čl. 31. st. 1. ZOBS-a
na putevima, budući da  brzina  od 62 km/h nije neprilagođena brzina, jer je i
sa daleko većom brzinom pod datim uslovima, mogao da prođe kritični dio puta.
U odnosu na  krivično djelo iz čl 347 st. 1 KZ, naveo je  da se u radnjama
optuženog nijesu stekli elementi ovog krivičnog  djela pa je predložio da ga
sud  za navedeno krivično djelo oslobodi od optužbe.  
Sud je u dokaznom postupku saslušao svjedoke P. F., V. V. i J. I., pročitani
su zapisnik o uviđaju istražnog sudije  Osnovnog suda u Podgorici Kri br.
09/887 od 05.08.2009. godine,  dvije službene zabilješke Uprave policije PJ
Podgorica Ku br. 1095/2009 od 06.08.2009. godine, obdukcioni zapisnik JZU
Klinički centar Crne Gore Podgorica – Odjeljenja za sudsku medicinu S.br.
150/2009 od 05.08.2009. godine, nalazi i mišljenja sudskih vještaka
saobraćajne struke, T. M. od 09.10.2009. godine i G. Č. od 21.03.2011 godine,
sudskog vještaka medicinske struke dr D. Č. Ki br. 168/09 od 30.09.2009.
godine te saslušani vještaci Č. i Č., izvršen je uvid u fotodokumentaciju
Uprave policije PJ Podgorica broj 2633/09 od 05.08.2009. godine  i broj
2633/09 od 04.08.2009. godine, kao  i skicu lica mjesta predmetne saobraćajne
nezgode,   pročitani su izvještaji JZU Kliničkog centra Crne Gore – Podgorica
broj 1354 i 1355 od 05.08.2009. godine o analizi alkohola u krvi na ime
optuženog Đ. M., propratnica mrtvaca izdata od Urgentnog centra KC Crne Gore
na ime P. D. od 05.08.2009. godine, izvještaj o vanrednom tehničkom pregledu
AMD „Bećo Lazović“ D.O.O. od 11.08.2009. godine, izvod iz kaznene evidencije
za optuženog izdat od Uprave policije – ispostave Cetinje broj 02.245-2900/2
od 17.08.2009. godine.  
Cijeneći navode optužbe i odbrane, te provedene dokaze, kako pojedinačno, tako
i u njihovoj medjusobnoj povezanosti, sud nalazi da je optuženi počinio
krivična djela stavljena mu na teret, na način, vrijeme i mjesto, kako je to
bliže predstavljeno izrekom presude, pa ga je oglasio krivim i krivično -
pravno odgovornim.  
Ovlašćeni predstavnik oštećene porodice P., V. P. je u završnoj riječi naveo
da se pridružuje  krivičnom gonjenu protiv optuženog, dok imovinsko pravni
zahtjev ne postavlja.  
Svjedok P. F. je prilikom saslušanja pred  istražnim sudijom naveo, da se
kritične večeri  vraćao kući oko 23,30 h, vozilom marke „Lada niva“, tamno
zelene boje, kojim je upravljao M. Đ., u kojem je na mjestu suvozača sjedio
njihov drug V. V., dok je on  sjedio  na zadnjem sjedištu,  na desnoj strani.
Nakon što su prošli „nikšićku“ raskrsnicu, osjetio je, u jednom trenutku, da
su nešto udarili, ali kako je u tom trenutku zabacio glavu unazad, nije vidio
u što su udarili. Nakon što je osjetio udarac, ispravio se, okrenuo lijevo,
desno i unazad, ali ništa nije vidio. Navedeno vozilo je nastavilo da se kreće
nekih 50 ili 100 metara, te lijevom stranom u predjelu zadnjeg točka udarilo u
drvo,  a potom se zaustavilo, sa desne strane van kolovoza, na zemljanom
proširenju, okrenuto poprečno,prednjim dijelom prema naselju Donja Gorica. Po
izlasku iz vozila, vidjeli su okupljen narod ispred prodavnice „Vuk“ i odmah
su znali o čemu se radi a i  V. V. je rekao da su udarili u čovjeka. Optuženi
Đ. je pošao kući dok je on vozilom koje je zaustavio pošao u stanicu policije,
gdje je nakon 15 minuta došao i V. Naveo je da prije udara, nije vidio
pješake,  niti vozila, pojašnajvajući da je krtične noći  padala kiša te da
na tom dijelu puta nije bilo rasvjete. Dalje je naveo  da su prethodno popili
7,8 piva od od po 0,33 l. Prilikom saslušanja na glavnom pretresu, ponovio je
ranije navode,  dodajući da se nakon udara u pješaka on i drugovi nijesu
vraćali na kritično mjesto, da pomognu povrijedjenom niti su u tom smislu bilo
što medjusobno komentarisali. Iako su i optuženi  kao i on, iz priče V. V.
znali da su udarili pješaka, niko od njih trojice nije prišao mjestu gdje je
udaren pješak .  
Saslušan u svojstvu svjedoka, V. V. je pred istražnim sudijom naveo, da se
dana 04.08.2009. godine oko 23,30 časova nalazio u vozilu marke „Lada niva“,
kojim je upravljao Đ. M.. Sjedio je na mjestu suvozača, a njihov drug, F. P.
na zadnjem sjedištu. Kretali su se Nikšićkim putem, prema naselju gdje
stanuju. U jednom trentuku, ispred sebe  vidio je dva pješaka, koji su se
kretali desnom ivicom kolovoza, jedan pored drugog, u istom smjeru kao i
vozilo u kojem se nalazio. Nije ni stigao da kaže optuženom Dj., da pripazi na
njih, kada je došlo do udara vozila u jednog od ta dva momka. Kasnije je
saznao da su pješaci njihove komšije, D. P. i I. J. te da je D. P. smrtno
stradao. Nakon udara u pješaka,  vozilo je nastavilo da se kreću naprijed, ali
je optuženi Đ. izgubio kontrolu nad vozilom i zaustavio se tek ispred marketa
„Bodiko“. 200 metara od marketa „Vuk“, mjesta kontakta. Pojasnio je da se
vozilo  nakon udara zaustavilo van kolovoza uz desnu ivicu, gledano iz pravca
Podgorice ka Nikšiću,  prednjim dijelom okrenuto ka Podgorici. Po izlasku iz
vozila, optuženi je pošao kući, da kaže ocu šta se desilo, dok su i on i P.
pješke pošli, on  kući, a potom se  vratio na mjesto događaja, gdje su se već
bile okupile komšije. Pojasnio je da je uočio  pješake na udaljenosti od 5
metara od vozila, te da se pok. P.,  nalazio lijevo od J., za kojeg mu se čini
da  se  kretao po zemljanom proširenju, pored kolovoza, a P. tik uz njega, ali
je gazio ivicom magistrale. Na glavnom pretresu, ponovio je ranije navode,
pojašnjavajućí u vezi kretanja pješaka, da je u blizini marketa „Vuk“ ispred
vozila, sa desne strane, vidio, dva pješaka, kako se kreću kolovozom, u istom
pravcu kao i oni, jedan pored drugog, leđima okrenuti vozilu. Po njegovoj
procjeni, optuženi  Đ. se kretao brzinom od 50-60 km/h. Dalje je naveo da su
prije kritičnog događaja, pili  pivo. Dodao je i da   navedeno dionica  puta
nije bila osvijetljedna, da je padala i kiša, zbog čega je vidljivost bila
loša, objašnjavajući da se događaja bolje sjeća na glavnom pretresu, nego
prilikom saslušanja kod istražnog sudije kada je bio u šoku.  
Svjedok, J. I., je pred istražnim sudijom i prilikom saslušanja na glavnim
pretresima naveo, da se kritične večeri između 23,30 i 24 sata,  sa P. D.
vraćao kući, krećući se pješice,  ulicom Nikšićki put, u smjeru prema Nikšiću,
desnom stranom navedenog puta i to površinom izvan kolovoza. P. se kretao sa
njegove lijeve strane. U jednom trenutku, osjetio je da ga je P. gurnuo  a
zatim i udar u lijevi lakat, kada je   shvatio   da je  P. udarilo vozilo,
nakon čega je vidio  da je P. odbačen uvis, a zatim je udario u šoferšajbnu
vozila koje je nastavilo da ga nosi naprijed, nekih 30 do 50 metara, a potom
je  oštećeni pao na kolovoz, dok se vozilo zaustavilo naprijed, nekih 30
metara u odnosu na P. tijelo, nakon čega su se upalila sva četiri žmigavca na
vozilu. Pritrčao je do P., opipao mu puls i po njegovoj laičkoj procjeni davao
je znake života. Iz vozila  koje je udarilo u P., a nakon što se zaustavilo i
stajalo nekih tridesetak sekundi,  niko nije izlazio. Nakon što je uz pomoć
vozača vozila koje je naišlo iz pravca Nikšića, unio P. u vozilo koje je
naišlo, pogledao je prema vozilu optuženog, ali ga više nije bilo na mjestu
gdje se prethodno zaustavilo. Navedenim vozilom koje je naišlo iz pravca
Nikšića,   odvezli su oštećenog u Urgentni centar. Nije zapazio koje je marke
bilo vozilo,  koje je udarilo P., opisujući ga kao  veće vozilo, odnosno džip.
Pojasnio je da je pored njih  prolazilo više vozila dok su se kretali,   na
što nijesu obraćali pažnju jer su se kretali van kolovoza, navodeći da
prethodno nije čuo ništa neobično, ni zvuk sirene niti kočenje. Istakao je da
su se on i P. kretali tijelo uz tijelo, tako što je P. bio odmah pored desne
ivice kolovoza, ali nije gazio po kolovozu. Na kritičnom dijelu puta nije
postojala ulična rasvjeta, niti trotoari, već zemljano proširenje, a i
vidljivost je bila slaba jer je padala kiša zbog čega je u kolovoz  bio mokar.
Dodao je da optuženog Đ. poznaje iz viđenja jer žive u istom naselju ali se
ne pozdravljaju,  mada nikada nijesu imali nikakvih nesporazuma.  
Iz zapisnika o uviđaju istražnog sudije  Osnovnog suda u Podgorici,  utvrdjeno
je da se dama 05.08.2009. godine oko 23,40 časova, u Podgorici u  naselju
Gornja Gorica, na magistralnom putu Podgorica – Nikšić, u ulici Nikšićkoj, u
blizini minimarketa „Vuk“, dogodila saobraćajna nezgoda u kojoj su
učestvovali,  M. Đ. koji je upravljao putničkim motornim vozilom marke „Lada
Niva“, reg.br. ... i pješak D. P., dok su saputnici u vozilu bili V. V. i F.
P. U vrijeme vršenja uviđaja bila je noć, kolovoz je bio vlažan, a u vrijeme
nezgode, kao i za  vrijeme vršenja uviđaja,  padala je kiša. Kritična dionica
magistralnog puta je neosvijetljena,  uzdužnom punom linijom  podijeljena na
dvije kolovozne trake,  gledano iz pravca Podgorice u pravcu Danilovgrada. Od
znaka,  nailazak na put prava prevenstva prolaza, koji se nalazi na raskrsnici
Cetinje – Nikšić,  pa do kritičnog mjesta, gledano u pravcu Danilovgrada, više
ne postoji niti jedan saobraćajni znak sa desne strane kolovoza.  Na licu
mjesta saobraćajne nezgode nije zatečeno predmetno vozilo a istražni sudija je
tokom vršenja uvidjaja obavješten da je predmetno vozilo pronadjeno i odvezeno
u krug UP PJ Podgorica, te identifikovan vozač, Dj. M., koji je upravljao
navedenim vozilom. Takodje, na licu mjesta saobraćajne nezgode nije zatečen ni
povrijedjeni pješak, koji je zbog zadobijenih povreda odvezen u Klinički
centar. Od materijalnih tragova zatečeni su, desna patika,  staklo desnog
retrovizora i lokva  krvi. Svi  materijalni tragovi  nalazili su se  sa desne
strane kolovoza i to desna patika na zemljanom proširenju, a staklo
retrovizora i lokva krvi  u desnoj kolovoznoj traci. Po izvršenom uiviđaju
pregledano je predmetno vozilo, na kojem su evidentirana  oštećenja, prednji
branik, plastična maska koja je iznad desnog fara uvijena unazad, poklopac
motora po desnoj strani, prednje vjetrobransko stako polomljeno u prednjem
desnom dijelu, oštećeni su i zadnji lijevi blatobran, zadnji branik, poklopac
prtljaga, te zadnji vezni lim. Na vozilu je nedostajalo staklo desnog
retrovizora. Uvidom u citirani fotoelaborat, utvrdjeno je da su  na
fotografijama prikazani širi i bliži izgled lica mjesta i zatečeni tragovi,
kao i oštećenja na vozilu, koji podaci su takodje identični sa sadržinom
citiranog zapisnika kao i podacima navedenim  u skici lica mjesta u kojoj su
evidentirani smjer kretanja vozila i pješaka, te zatečeni tragovi i mjere.
Istražni sudija je naložio da se izvrši obdukcija tijela pokojnog P. u
Kliničkom centru Podgorica kao i  da se izuzmu radi vještačenja  patika i
stakleni dio retrovizora koji su zatečeni na licu mjesta.Uvidjaj je izvršen u
prisustvu zamjenika tužioca i sudskog vještaka T., kao i ovlašćene ekipe za
uvidjaje UP PJ Podgorica.  
Iz citiranih službenih zabilješki, utvrdjeno je da su sačinjene od ovlašćenih
policijskih službenika  Uprave policije PJ Podgorica u vezi  predmetne
saobraćajne nezgode.Konstatovano je da je putničko motorno vozilo marke „Lada
Niva“, zelene boje koje je učestvovalo u predmetnoj nezgodi, zatečeno u ul.
Kragujevačka br.8.  
Iz citiranog obdukcionog zapisnika, utvrdjeno je da je od strane obducenta dr
D. Č. dana 05.08.2009. godine izvršena obdukcija leša P. D. Spoljašnjim
pregledom muškog leša, dužine 181 cm, životne dobi 17 godina,  utvrdjeno je da
su kostur i mišići dobro razvijeni, uhranjenost osrednja a mrtvačka ukočenost
dobro izražena. Koža je u desnom lopatičnom predjelu, lijevom slabinskom
predjelu, oba lakta, nadlanima obje šake i ručnim zglobovima, spoljašnjoj
strani lijevog kuka, prednjoj strani lijevog koljena, spoljašnjoj strani
lijeve potkoljenice, spoljašnjem gležnju lijevog skočnog zgloba, spoljašnjem i
unutrašnjem gležnju desnog skočnog zgloba, desnom stopalu u korjenu palca,
zadnjoj strani desne podkoljenice, lišena nadkožice i na više mjesta ogoljena.
Pregledom kostiju glave, vrata tupa i udova, ustanovljen je prelom ljuske
potiljačne kosti sa lijeve strane, prelom vratne kičme u predjelu I i II
vratnog pršljena gdje je kičmena moždina potpuno predvojena. Konačan zaključak
obducenta je da je smrt nasilna i da je nastupila usled razorenja za život
važnih centara u kičmenoj moždini, potpomognuta oštećenjem za život važnih
centara u mozgu te krvavljenjem iz rascjepa organa i iz raskidnih krvnih
sudova oko navedenih preloma kostiju, koje povrede su posledica dejstva tupog,
teškog i jakog zamahnutog mehaničkog orudja.U vrijeme umiranja kod oštećenog
P. D. nije postojalo  stanje alkoholisanosti. Navedeno je da je smrt nastupila
dana 05.08.2009 godine oko 00,30 časova.  
Iz izvještaja JZU Kliničkog centra Crne Gore – Podgorica broj 1355 od
05.08.2009. godine o analizi alkohola u krvi na ime optuženog  Đ. M.,
utvrđeno je da je optuženi u vrijeme uzimanja uzoraka  na analizu, u 01,25
časova odnosno, oko 105 minuta nakon kritičnog događaja, imao koncentraciju od
1,32 promila apsolutnog alkohola u krvi, kod koje koncentracije se većina
ljudi nalazi u pripitom stanju. Iz izvještaja o alkoholisanosti broj 1354,
utvrdjeno je, da su krv i urin od optuženog uzeti 75 minuta nakon nezgode,
kada je ustanovljena koncentracija apsolutnog alkohola od 1,48 promila u krvi
i 1,98 promila u urinu.  
Iz citirane propratnice mrtvaca Urgentnog centra KC Crne Gore, utvrdjeno je da
je je kao vrijeme smrti oštećenog D. P. evidentiran dan  05.08.2009 u 00,30
časova.  
Vještak medicinske struke dr Č. D. je u nalazu i mišljenju od 30.09.2009.
godine, o koncentraciji alkohola u krvi kod optuženog Đ. M.,  navela,  da se
na osnovu izvještaja o alkoholisanosti za optuženog broj 1355 od 05.08.2009.
godine, ukoliko je Đ. M. konzumirao alkoholna pića najmanje oko sat i po prije
predmetnog događaja a nije konzumirao alkoholna pića nakon događaja, može
zaključiti da je koncentracija alkohola u krvi u vrijeme nezgode iznosila od
najmanje 1,49 prormila do 1,67, odredjujući  1,58 prormila kao srednju
vrijednost. Ukoliko je Đ. M. konzumirao alkoholna pića u periodu od sat i po i
neposrendo prije nezgode a da nije konzumirao alkoholna pića nakon događaja,
vještak zaključuje da je koncentracija alkohola u krvi kod optuženog u vrijeme
nezgode iznosila od najmanje  0,97 do najviše 1,145 promila odredjujući 1,06
promila apsolutnog alkohola u krvi kao srednju vrijednost. Isti vještak je u
dopunskom nalazu i mišljenju o stanju alkoholisanosti kod optuženog u vrijeme
nezgode,  datom neposredno na ponovljenom glavnom pretresu,  navela da je
prilikom izrade osnovnog nalaza i mišljenja, imala na uvid citirani izvještaj
o analizi alkohola broj 1355 od 05.08 2009 godine  kada je  u 01,25 časova,
odnosno 150 minuta nakon događaja, od optuženog uzeta samo krv i ustanovljena
koncentracija od 1,32 promila apsolutnog alkohola.Na osnovu naknadno
pribavljenog i drugog izvještaja o alkoholisanosti broj 1354,  utvrdjeno je,
da su krv i urin od optuženog uzeti 75 minuta nakon nezgode, kada je
ustanovljena koncentracija apsolutnog alkohola od 1,48 promila u krvi i 1,98
promila u urinu. Citirani izvještaji o alkoholisanosti ukazuju da je alkohol u
krvi optuženog bio u fazi eliminacije, pa je vještak  primijeniom „Widmarkove“
formula za retrogradno izračunavanje alkohola u krvi,  zaključio, da je
koncentracija alkohola u krvi optuženog u vrijeme kritičnog događaja iznosila
najmanje 1,65 do najviše 1,73 promila, dok bi srednja vrijednost bila 1,67
promila. Izjašnjavajući se na ponovljenom glavnom pretresu o vremenu smrti
oštećenog P. D.,  vještak je navela da je vrijeme smrti koja je nastupila
05.08.2009 u 00,30 časova, utvrdila na osnovu podataka koji je evidentiran u
propratnici mrtvaca Urgentnog centra KC Crne Gore a što nije u koliziji sa
njenim izjašnjenjem, da su se otkucaji srca kod povrijedjenog mogli osjetiti
nekih 15 minuta nakon predmetnog događaja, pojašnjavajući da su  ovi znaci
života bili  prisutni, obzirom da srce radi sopstvenim automatizmom neko
vrijeme što potvrđuje da je svjedok J. mogao osjetiti puls koji je rezultat
srčanog rada povrijedjenog.  
Sudski vještak saobraćajne struke M. T. je u svom Nalazu i mišljenju, vršeći
prostorno – vremensku analizu toka nezgode, naveo da se predmetno vozilo
kritičnom prilikom neposrdno prije kontakta kretalo  desnom kolovoznom trakom
navedene ulice, iz pravca grada prema Nikšiću, na pravom dijelu puta, pri
smanjenoj vidljivosti u noćnim uslovima vožnje,  brzinom od oko 62 km/h, dok
se pješak sa još jednim licem iz istog pravca kao i vozilo kojim je upravljao
optuženi, kretao normalnim hodom,  desnom kolovoznom trakom uz desnu ivicu
kolovoza, sve gledano u navedenom smjeru. na rastojanju od 0,50-1,0 m prema
sredini kolovoza.  Navedeno vozilo kretalo se na oko 1 m lijevo od desne ivice
kolovoza, za svoj smjer kretanja. Za posjedovanu  brzinu, zaustavni put
iznosio bi 38,27 m a vrijeme zaustavljanja bi trajalo3,55 s. Kontakt vozila i
pješaka ostvaren je u okviru psihičke sekunde, kada je vozilo bilo udaljeno od
mjesta kontakta na rastojanju manjem od 17,00 m, pa vještak zaključuje da sa
navedene udaljenosti, pri smanjenoj vidljivosti u konkretnim saobraćajnim
uslovima, vozač je mogao zaustaviti vozilo aktiviranjem radne kočnice da se
kretao brzinom izbjegavanja koja iznosi 35,28 km/h pa bi brzina od 35 km bila
bezbjedna za date uslove vožnje i omogućila bi vozaču da uoči pješaka na
kolovozu ispred vozila. Vještak dalje navodi da je vozač na vrijeme reagovao
na pojavu opasnosti, kretanje dva pješaka isred vozila desnom stranom
kolovoza, mogao je izmicanjem vozila ulijevo na bezbjedno odstojanje proći
pored pješaka koji su se kretali u istom smjeru. Put izmicanja  vozila pri
brzini od 62 km iznosio bi 26,87 m, pa vještak zaključuje da je vozač
navedenog vozila sa udaljenosti od oko 27 m imao mogućnost da bezbjedno izvrši
radnju izmicanja, odnosno izbjegavanja kontakta sa pješakom da je izmakao
vozilo prema središnoj razdjelnu liniji ulijevo za 1,50 m.Vozač je pri nočnim
uslovima vožnje sa oborenim svjetlima, mogao uočiti dva pješaka na udaljenosti
donje granice oborenih svijetala, sa desne strane kolovoza,  sa najmanje od
35,00 metara, kada je mogao izmicanjem vozila ulijevo i aktiviranjem radne
kočnice, izbjeći nalet na pješaka. Kretanje pješaka po kolovozu, na 0,50-1,00
m lijevo od desne ivice kolovoza ostavljalo je dovoljno mogućnosti vozaču da
uoči pješake, budući da je kritična dionica bila prava kao i da su bila
uključena oborena svijetla pa je vozač imao pješake u vidnom polju. Pješak se
kretao ivicom desne kolovozne trake u istom smjeru kao i vozilo i bio je u
vidnom polju vozača sa udaljenosti od najmanje 27,00 m  pa je vozač imao
uslova da izmicanjem vozila ulijevo do središnje linije, bez prelaska na
suprotnu kolovoznu traku, izbjegne kontakt.  Vještak konačno zaključuje da
vozač, nije pravovremeno reagovao na pojavu pješaka koji se kretao uz desnu
ivicu kolovoza već je sa posjedovanom brzinom, ne preduzimajući bilo koju
radnju u cilju izbjegavanja kontakta, zahvatio pješaka koji je bio okrenut
ledjima vozilu, a imao je mogućnosti da ga obidje i na taj način izbjegne
kontakt pa očigledno da pažnja vozača nije bila usmjerena na kretanje pješaka
desnom stranom kolovoza.Pri posjedovanoj brzini od oko 62,00 km/h, da je vozač
aktivarao radnu kočnicu zaustavni put bi iznosio oko 38,00 m, a takodje vozač
bi izbjegao nezgodu da je pri posjedovanoj brzini izvršio radnju izmicanja
vozila u lijevo na putu dužini od 27 metara kao i da se kretao brzinom
izbjegavanja koja je iznosila oko 35 km/h. Pješak je vozaču morao biti u
vidnom polju, jer je kritična dionica bila prava i pregledna,  tako da pješak
nije uticao na nastanak saobraćajne nezgode.  
Kako zbog ozbiljnih zdravstvenih problema  u daljem toku postupka na glavnim
pretresima, nije bilo moguće obezbjediti prisustvo sudskog  vještaka
saobraćajne struke M. T., sud je angažovao vještaka G. Č. radi izrade nalaza i
mišljenja, koji nalaz je u bitnom, uz dozvoljena odstupanja, istovjetan sa
citiranim nalazom sudskog vještaka T.  
Sudski vještak saobraćajne struke G. Č. je u  nalazu i mišljenju, vršeći
prostorno – vremensku analizu toka nezgode, naveo da se predmetno vozilo
kritičnom prilikom kretalo  svojom desnom saobraćajnom trakom navedene ulice,
iz pravca grada prema Nikšiću, na pravom dijelu puta, pri smanjenoj
vidljivosti u noćnim uslovima vožnje,  brzinom od oko 60-65 km/h, a u istom
smjeru paralelno sa desnom desnom ivicom kolovoza,  kretao se pješak brzinom
od oko 5,3km/h.Analizom materijalnih tragova sa lica mjesta, vještak je
utvrdio da se mjesto sudara nalazi u zoni desne saobraćajne trake, kojom se
kretalo vozilo „Lada“  na kojoj saobraćajnoj traci se nalazio  pješak kojega
je vozilo „Lada“ kontaktiralo na oko 0,5m do 0,7m lijevo od desne ivice
kolovoza, smjera kretanja vozila, u momentu kada je vozilo bilo paralelno sa
ivicom kolovoza a pješak koji se u trenutku sudara kretao paralelno sa desnom
ivicom kolovoza bio leđima okrenut prema   vozilu .Vještak zaključuje da
optuženi nije intezivno kočio jer su na kolovozu izostali tragovi kočenja.
Forsiranim kočenjem sa ispravnim uredjajem za kočenje predmetno vozilo, voženo
brzinom od 62,5km/h sa ostvarenim usporenjem od 6m/s² po mokrom kolovozu bi se
zaustavilo na zaustavnom putu od 42,51 m za vrijeme zaustavljanja od
3,89s.Optuženi je pri noćnim uslovima vožnje sa oborenim svjetlima mogao da
primijeti pješaka u konkretnim saobraćajnim uslovima, pri kiši, na udaljenosti
od 30 m. Kako je uređaj za kočenje vozila bio ispravan, bezbjedna brzina za
vidljivost sa oborenim svjetlima, pri činjenici da se pješak kretao u istom
smjeru kao vozilo „Lada“ brzinom od oko 5,3 km/h, bila bi svaka manja od
55km/h. Vozač „Lade“ je na putu od 30 m imao mogućnosti da bočnim izmještanjem
ulijevo za ne više od 0,7 m izbjegne kontakt sa pješakom jer je put
izmještanja sa posjedovanom brzinom od oko 22,54 km/h kraći od daljine
primjećivanja pješaka pri vožnji sa oborenim svjetlima kada pada kiša.Vještak
je konačnog mišljenja da je optuženi imao mogućnost da primjeti pješaka u
konkretnim saobraćajnim uslovima na udaljenosti od 30 m i da bočnim
izmještanjem vozilaulijevo za ne više od 0,7 m, izbjegne kontakt sa pješakom,
što je propustio.Pješaci koji su se kretali u smjeru kretanja vozila,
povrijedjeni  pješak desnom ivicom kolovoza, a drugi pješak pored njega
zemljanom površinom, ostavili su dovoljno prostora sa svoje lijeve strane
vozaču „Lade“ da ih bezbjedno obiđe bez prelaska na suprotnu saobraćajnu traku
pa ovakvo kretanje pješaka nije uticalo na nastanak nezgode.Izjašnjavajući se
na glavnom pretresu vještak Č. je pojasnio da su patike pješaka  pokretni
tragovi koji mogu biti relevantni u dijelu utvrdjivanja mjesta kontakta u
podužnom a ne poprečnom smislu. Površina preklapanja tijela pješaka sa čeonim
dijelom automobila može ukazati na mjesto kontakta, a analizirajući dva bitna
traga, staklo retrovizora pronadjeno  na 1,4 metara od desne ivice kolovoza i
trag krvi na kolovozu udaljen 0,5 metara od desne ivice kolovoza, vještak je
utvrdio  da je mjesto kontakta u poprečnom smislu bilo od 0,5 do 0,7 metara od
desne ivice kolovoza ili u podužnom smislu na 50 metara unazad od tragova krvi
na kolovozu, sve posmatrano za smjer kretanja vozila optuženog. Vještak je
pojasnio da da usled udara automobila u tijelo pješaka po pravilu dolazi do
rotacije tijela pješaka i odjeće, odnosno obuće, koji djelovi ne idu po
pravilnoj putanji, pa i patika kao obuća, nema pravolinijsku putanju, već
putanje, koje nije moguće utvrditi  saobraćajno tehničkim vještačenjem.Takodje
je naveo da su i stakla retrovizora  pokretni tragovi koji mogu biti pomjereni
zavisno od gustine saobraćaja nakon nezgode, dok je trag krvi nepokretan trag,
i kao takav najrelevantniji materijalni trag za utvrdjivanje mjesta kontakta.
Kako je vještak dalje pojasnio, u slučaju da je kontakt automobila sa pješakom
nastao na udaljenosti preko 0,7 metara od desne ivice kolovoza, posmatrano za
smjer kretanja vozila i da je vozač automobila usmjeravao svoje vozilo
ulijevo, tada ni položaj ili lokacija tragova krvi na kolovozu ne bi bila
udaljena 0,5 metara od desne ivice kolovoza, već mnogo više. U slučaju da je
mjesto kontakta bilo na zemljanoj površini, tada bi sa sigurnošću ostali i
tragovi kretanja vozila "Lada" od točkova po toj površini, koji tragovi na
skici lica mjesta nijesu evidentirani  pa u ovom slučaju ni lokacija tragova
krvi, ne bi bila takva kakva je konstatovana u uvidjajnoj dokumentaciji.  
I izvještaja o vanrednom tehničkom pregledu AMD „Bećo Lazović“ D.O.O. od
11.08.2009. godine, utvrdjeno je da mehanizam za upravljanje vozila
funkcioniše, da je zazor na upravljaču u dozvoljenim granicama, zazori u
vješanju prednjih točkova u dozvoljenim granicama i  prednji točkovi podešeni.
Kočioni sistem,  prednji lijevi točak 284 DaN, prednji desni točak 238 DaN,
zadnji lijevi točak 182 DaN, zadnji desni točak 204 DaN, ručna kočnica zadnji
lijevi 158 DaN, zadnji desni 158 DaN. Svjetlosna signalizacija,  prednja
svjetla, zadnja poziciona svijetla, štop lampe, pokazivači pravca prednji
lijevi i desni i zadnji lijevi i desni funkcionišu. Dubina šara na
pneumaticima prednjih točkova i to lijevi 0,4 cm, a desni 0,4 cm. Dubina šara
na pneumaticima zadnjih točkova lijevi 0,5 cm, desni 0,5 cm. Oštećeni dijelovi
su poklopac na motoru, prednje vjetrobransko staklo, maska i veznik, ležište
prednjeg desnog žmigavca, vrata prtljažnika, zadnji branik i veznik i desni
retrovizor.  
Date Nalaze i mišljenja sudskih vještaka saobraćajne i medicinske struke, kao
i citirani obdukcioni zapisnik i izvještaj o vanrednom tehničkom pregledu, sud
je u potpunosti prihvatio kao stručne, objektivne i u skladu sa ostalim
provedenim dokazima.  
Činjenično stanje iz izreke presude utvrdjeno je provedenim dokazima.  
Optuženi ne spori izvršenje krivičnog djela iz čl.348 st.2 u vezi čl 339 st
1KZ, navodeći da nije vidio pješake pa ni sam kotakt vozila i pješaka već je
samo osjetio da je u nešto udario, nakon čega je opisanom putanjom nastavio
kretanje, zaustavljajući se nakon udara u drvo a takodje i saslušani sjvedok
P., saputnik u navedenim vozilima, kao i optuženi nije se mogao izjasniti o
detaljima samog kontakta vozila niti kretanju pješaka, jer  iz navedenih
razloga nje vidio pješake niti kako je došlo do predmetne nezgode.  
Na osnovu provedenih dokaza, citirane uviđajne dokumentacije, nalaza  i
mišljenja vještaka Č. i iskaza svjedoka V., utvrđeno je da je optuženi
upravljajući putničkim motornim vozilom marke »Lada Niva«. brzinom od 62km/h,
krećući se navedenom ulicom u pravcu Nikšića, prednjim dijelom vozila ostvario
kontakt sa  pješakom –oštečenim P., koji se kretao kolovozom uz njegovu desnu
ivicu,  u  smjeru kretanja vozila optuženog.  
Naime, predmetni put, kako to slijedi iz uvidjajne dokumentacije  u kritičnoj
zoni, prostire se po pravcu. Kolovoz je asvaltni, i u zoni raskrsnice
podijeljen je  uzdužnom isprekidanom linijom na dvije saobraćajne trake, a
nakon raskrsnice uzdužnom neisprekidanom linijom na dvije saobraćajne trake,
namijenjene za odvijanje saobračaja u oba smjera. Širina kolovoza iznosi 7,7
m. a sa desne starne puta prema ul. Kragujevačkoj nalazi se zemljani dio
širine 2,5m. U trenutkiu nezgode, koja se odvijala u noćnim uslovima vožnje,
kolovoz je bio mokar usled kiše, a na mjestu nezgode nije postojala ulična
rasvijeta niti je u zoni mjesta postojao znak ograničenja brzine, kako to
slijedi iz citiranog zapisnika o uvidjaju i iskaza saslušanih svjedoka.
Optuženi se prije ostvarenog kontakta, navedenim vozilom kretao desnom
saobraćajnom trakom navedene ulice, iz pravca grada prema Nikšiću,  brzinom od
60-65 km/h, kako se utvrdjuje iz citiranog nalaza i mišljenja sudskog vještaka
saobraćajne struke, G. Č.  
Navedeni uslovi saobraćaja, linija prostiranja puta i opisano stanje kolovozne
površine, kao i konkretni uslovi, dubina vidnog polja čija preglednost na
pravom dijelu puta, u noćnim uslovima vožnje sa oborenim svijetlima, iznosi 30
metara, omogućavali su optuženom da primjeti pješake koji su se kretali u
istom smjeru kao i vozilo, paralelno sa desnom ivicom kolovoza a takodje i
obavezivali optuženog da brzinu kretanja prilagodi konkretnimda uslovima.
Naime, provedenim dokazima, kako to slijedi iz citiranog izvještaja o
tehničkom pregledu vozila,  utvrdjeno je da su na predmetnom vozilu kočioni
sistem i svjetlosna signalizacija ispravno funkcionisali. Optuženi navodi da
nije  primijetio kretanje pješaka na kolovozu, medjutim, imajući u vidu dubinu
vidnog polja čija preglednost u konkretnim uslovima iznosi 30 metara, sud
nalazi da je optuženi objektivno bio u mogućnosti da primjeti kretanje pješaka
te da mu mu vidno polje nije bilo ugorženo činjenicom što nije bilo ulične
rasvjete budući da je vozio pod oborenim svjetlima koja su u vrijeme nezgode
ispravno funkcionisala, kako to slijedi iz citiranog izvještaja o tehničkom
pregledu vozila. Nadalje,  optuženi je bio  u obavezi a takodje i objektivno
bio je i u mogućnosti da prilagodi brzinu kretanja postojećim uslovima, budući
da je kočioni sistem predmetnog vozila u vrijeme nezgode ispravno
funkcionisao.  
Upravo na ovakvom činjeničnom utvrdjenju, temelji se zaključak suda, da je
optuženi kritičnom prilikom upravljao brzinom koja nije bila prilagodjena
osobinama i stanju puta, neosvjetljenom i mokrom kolovozu uslijed kiše, noćnim
uslovima vožnje,  te frekvenciji saobraćaja u naseljenom mjestu, tako da
vozilo može blagovremeno da zaustavi pred svakom preprekom koju u datim
uslovima može da predvidi. Prihvatajući mišljenje sudskog vještaka o brzini
kretanja vozila kojim je upravljao optuženi, kao vjerodostojno jer je
potkrijepljeno pored podataka o oštećenjima na vozilu i opisanim povredama
koje je zadobio oštećeni i činjenicom da su na kolovozu izostali tragovi
kočenje, pri čemu je sud brzinu kretanja u odnosu na dati raspon opredjelio na
srednju vrijednost od 62 km/h, sud  nalazi da u konkertnoj saobraćajnoj
situaciji, za vožnju u noćnim uslovima, sa oborenim svjetlima i činjenici da
je padala kiša, navedena brzina nije bila prliagodjena niti bezbjedna za
primjećivanje prepreke na kolovozu, prvenstveno pojave pješaka koji su se
kretali po kolovozu na kojem ne postoji ulična rasvjeta. Ovakav zaključak suda
zasnovan je na činjenici  da su se prepreke na kolovozu u opisanim uslovima
mogle primjetiti  sa udaljenosti od 30 m, koliko je iznosila dubina vidnog
polja pa budući da bi zaustavni put pri posjedovanoj brzini iznosio 42,51 m,
nesumnjivo da od trenutka kada mu je pješak bio u vidnom polju optuženi pri
posjedovanoj brzini od 62 km/h nije mogao izbjeći kontakt sa pješakom. Shodno
navedenom nesumnjivo  je da je optuženi morao uvažiti konkretne okolnosti i
stanje puta kao i opisane saobraćajne uslove, a imajući u vidu i činjenicu da
je objektivno mogao očekivati pješake na kolovozu u naseljenom mjestu, jedina
očekivana reakcija vozača, u konkretnim saobraćajnim uslovima bila bi da
prilagodi brzinu kretanja. Nasuprot navedenom, optuženi se kretao brzinom od
oko 62 km/h,, koja očigledno u datim uslovima i konkretnoj saobraćajnoj
situaciji nije bila prilagodjena. Naime, ograničenje brzine od 50 km/h shodno
propisanim pravilima kretanja vozila kroz naseljeno mjesto u slučaju kada na
putu ne postoji saobraćajni znak kojim je odredjena maksimalno dozvoljena
brzina kretanja vozila, odnosi se na maksimalnu brzinu kojom se vozila mogu
kretati u optimalnim saobraćajnim uslovima, što u konkretnom očigledno nije
bio slučaj.  
Nadalje, krećući se navedenim vozilom kroz naseljeno mjesto, pojava pješaka na
kolovozu, nije mogla predstavljati iznenadnu pojavu niti prepreku koju
optuženi nije mogao da predvidi.  
Utvrdjujući način kretanja pješaka, sud je u odnosu na ovu činjenicu cijenio
iskaze saslušanih svjedoka, uvidjajnu dokumentaciju,  navedene tehničke
podatke i mišljenje vještaka saobraćajne struke. Naime, optuženi je naveo da
nije primijetio pješake a takodje i svjedok P. S druge strane, svjedok V. koji
je sjedio na mjestu suvozača jasno je vidio kretanje dva pješaka uz desnu
ivicu kolovoza, gledano iz smjera kretanja vozila optuženog. Svjedok J.,
izjašnjavajući se o svom i kretanju pješaka, sada pok. P., naveo je da su se
obojica kretali van kolovoza, u istom smjeru kao i vozilo optuženog, i to P.
sa njegove lijeve strane, dakle bliže desnoj ivici kolovoza. Provedenim
dokazima  opovrgnuti su navodi svjedoka J. da se oštećeni P. kretao van
kolovoza. Naime, sudski vještak Č., opredjeljujući mjesto kontakta vozila i
pješaka, na osnovu lokacije materijalnih tragova zatečenih na licu mjesta,
oštećenja na vozilu i opisanih povreda pješaka, te činjenice da na zemljanoj
površini sa desne strane kolovoza nijesu evidentirani tragovi kretanja vozila,
kako to slijedi iz uvidjajne dokumentacije, naveo je da se mjesto kontakta
vozila i pješaka nalazi u poprečnom smislu na 0,50m do 0,70 m od desne ivice
kolovoza, posmatrano iz smjera kretanja vozila. Prihvatajući ovakav zaključak
vještaka, budući da je podkrijepljen podacima iz uvidjajne dokumentacije,
materijalnim tragovima zatečenim na licu mjesta i navodima svjedoka V. o
kretanju pješaka, sud je nesumnjivo utvrdio da se  oštećeni P. kretao
kolovozom, i to uz njegovu desnu ivicu a ne po zemljanoj podlozi van kolovoza,
kako je to tvrdio  svjedok J., zbog čega je ove navode svjedoka J. odbacio kao
neosnovane.  
Dosledno prednjem činjeničnom utvrdjenju, nakon što je utvrdio da se oštećeni
P. kretao po kolovozu, koje kretanje nije uticalo na nastanak nezgode, to na
strani pješaka nema propusta niti doprinosa nezgodi. Naime, pri utrdjivanju
eventualnog doprinosa na strani postupanja drugog učesnika u saobraćaju, sud
nalazi da  je kretanje pješaka kritičnom prilikom bilo u skladu sa odredbom
čl. 111 ZOBS-a na putevima, shodno kojoj odredbi pješaci mogu koristiti za
kretanje kolovoz u širini od najviše 1 metra, računajući od ivice kolovoza ako
za njihovo kretanje ne postoje posebno izgradjene površine. Kako se iz
citirane uvidjaje dokumentacije utvrdjuje,  da uz navedenu dionicu puta nijesu
izgradjeni trotoari, te budući da je na osnovu provedenih dokaza utvrdjeno da
se pješak na opisan način, kretao kolovozom uz njegovu desnu ivicu, na
udaljenosti od najviše 0,70m od ove ivice, gledano iz smjera kretanja
optuženog, ostavljajući dovoljno prostora sa svoje lijeve strane kolovoza,
vozaču „Lade“ da ga bezbjedno obiđe bez prelaska na suprotnu saobraćajnu
traku, osnovano se zaključuje da se pješak kretao u duhu citirane zakonske
odredbe pa u njegovom postupanju ne stoje elementi uzroka niti doprinosa
nastanku predmetne saobraćajne nezgode.  
Nadalje, sud je kao odlučan značaj za pravlino presudjenje ove krivično parvne
stvari, cijenio da li je optuženi konkretnom prilikom mogao da predvidi da će
se na kolovozu pojaviti nastradali  pješak. Na osvnovu izvedenih dokaza, iz
kojih se utvrdjuje da se navedena dionica puta prostire kroz naseljeno mjesto,
slijedi jedini osnovan zaključak,  da  sama pojava pješaka koji se u duhu
propisanih normi, kretao  kolovozom koji se prostire kroz naseljeno mjesto,
nije mogla biti iznenadjenje za bilo kojeg vozača pa ni optuženog, koji je
navedenom dioniocom puta, kako i sam navodi, svakodnevno prolazio na putu do
kuće. Objektivno gledano, upravo ova okolnost imala je značaj upozorenja
optuženom, a imajući u vidu činjenicu da je optuženi objektivno mogao uočiti
pješaka sa udaljenosti od 30 m koliko je iznosila dubina vidnog polja,
optuženi je mogao ne samo primjetiti pješaka, već su mu van svake sumnje
opisani saobraćajni uslovi omogućavali da sa navedene udaljenosti lako
identifikuje i položaj i način kretanja pješaka. Shodno navedenom, optuženi je
bio u obavezi  da blagovremeno smanji brzinu kretanja, odnosno da je prilagodi
datoj situaciji, zašto su u konkretnom slučaju postojali svi optimalni uslovi
pa  imajući u vidu da je optuženi objektivno bio u mogućnosti da  opazi
prisustvo pješaka koji se kreće po kolovozu, nesumnjivo je da je u takvim
uslovima bio  dužan da vozi sa naročitom opreznošću i takvom brzinom da vozilo
može i da zaustavi u slučaju potrebe. Shodno navedenom, pojava pješaka u
konkretnim okolnostima nije mogla biti neočekivana, niti je mogla
predstavljati iznenadnu prepreku na putu, koju optuženi nije mogao predvidjeti
i kao vozač preduzeti adekvatne mjere, prije svega prilagoditi brzinu kretanja
konkretnim saobraćajnim uslovima tj. smanjiti brzinu kretanja, budući da
maksimalno dozvoljena brzina limitirana na 50 km/čas kroz naseljeno mjesto, ne
znači u konkretnim uslovima i bezbjednu brzinu.  
Shodno utvrdjenom, rezultati dokaznog postupka potkrijepili su navode optužbe
o propustima optuženog kao vozača. Prije svega dokazano je da se predmetni put
prostire kroz naseljeno mjesto u kojem pojava pješaka na kolovozu ne može biti
iznenadna prepreka koju vozač ne može da predvidi pa  je nesumnjivo da
optuženi nije obratio pažnju na pješake koji se nalaze  na kolovozu a koje je
objektivno mogao u datim uslovimada primjeti sa udaljenosti od 30 m. Optuženi
je takodje bio u obavezi da  prilagodi brzinu kretanja konkretnim saobraćajnim
uslovima, što takodje nije učinio, već se  kritičnom prilikom kretao brzinom
od oko 62 km/h, koja nije bila prilagodjena konkretnim saobraćajnim uslovima,
što je sve uzrokovalo predmetnu nezgodu pa je  nesumnjivo utvrdjeno da se
optuženi nije pridržavao citiranih saobraćajnih propisa – odredaba ZOBS-a na
putevima, usljed čega je na način opisan u izreci presude došlo do kontakta
vozila optuženog i pješaka D. P. koji je od povreda zaobijenih  u predmetnoj
nezgodi, u vidu preloma vratne kičme u predjelu prvog i drugog vratnog
pršljena, uslijed kojih je došlo da razorenja za život važnih centara u
kičmenoj moždini potpomognuto oštećenjem za život važnih centara u mozgu te
krvavljenjem iz rascjepa organa i iz raksidnih krvnih sudova oko preloma
kostiju, smrtno stradao dana 05.08.2009 godine oko 00,30 h, a što je utvrđeno
iz citiranog obdukcionog zapisnika i izjašnjenja vještaka medicinske struke
dr D. Č. na glavnom pretresu.  
Shodno navedenom, optuženi se nije pridržavao odredbe čl. 31 st 1 ZOBS-a na
putevima, shodno kojoj je vozač dužan da brzinu kretanja vozila prilagodi
okolnostma, karakteristikama i stanju puta, vidljivosti, preglednosti,
atmosferskim prilikama, stanju vozila i tereta, frekvenciji saobraćaja i
drugim saobraćajnim uslovima, tako da vozilo može blagovremeno da zaustavi
pred svakom preprekom koju pod datim uslovima može da predvidi.  
Optuženi se nije pridržavao ni odredbe čl. 13 st. 1 ZOBS-a na putevima, shodno
kojoj odredbi je vozač dužan da obrati pažnju na pješake koji se nalaze na
kolovozu ili stupaju na kolovoz.  
Nadalje, optuženi u svojoj odbrani priznaje da je kritičnom prilikom upravljao
vozilom u alkoholisanom stanju a što potvrdjuju i saputnici u njegovom vozilu,
svjedoci V. i P. Kako je iz citiranog dopunskog nalaza sudskog vještaka
medicinske struke datog na osnovu  pravilne primjene metode “Widmark” a nakon
što je vještak imao na raspolaganju i u drugi izvještaj o alkoholisanosti,
koji nalaz sud prihvata kao stručan i jasan za razliku od osnovnog nalaza i
mišljenja, utvrdjeno  koncentracija alkohola kod optuženog od 1,65 promila, to
je Sud, utvrdio da je optuženi kritičnom prilikom upravljao vozilom u pijanom
stanju. Imajući u vidu okolnosti pod kojima je došlo do saobraćajne nezgode
–da se pješak pravolinijski kretao uz desnu ivicu kolovoza u smjeru kretanja
vozila optuženog, činjenici da optuženi nije obratio dužnu pažnju na pješaka,
odnosno da  ga nije vidio, kako sam kaže, svakako je doprinijelo njegovo
pijano stanje.  
Shodno utvrdjenom, optuženi se takodje nije pridržavao odredbe čl.200 st.1. i
2.  ZOBS-a na putevima, shodno kojoj odredbi vozač ne smije upravljati vozilom
u saobraćaju na putu, niti smije da počne da upravlja vozilom ako je pod
dejstvom alkohola. Shodno stavu 2. citiranog člana ZOBS-a na putevima smatra
se da je pod dejstvom alkohola lice za koje se analizom krvi ili krvi i urina,
ili drugom metodom mjerenja količine alkohola u organizmu utvrdi da sadržina
alkohola u krvi iznosi više od 0,5 g/kg, ili ako je prisustvo alkohola u
organizmu utvrdjeno odgovarajućim sredstvima ili aparatima za mjerenje
alkoholisanosti, što odgovara količinama većim od 0,5g/kg ili kod koga se, bez
obzira na sadržinu alkohola u krvi, stručnim pregledom utvrdi da pokazuje
znake alkoholne poremećenosti.  
Upravjajući vozilom  na način kao u izreci presude, nepridržavajući se
citiranih zakonskih odredbi, postupanje optuženog imalo je za posledicu
uzrokovanje predmetne nezgode u kojoj je oštećeni  P., zadobio opisane teške
tjelesne povrede, usled kojih je nastupila smrt navedenog dana.  
Kritičnom prilikom optuženi je postupao sa eventualnim umišljajem tj. bio
svjestan da usled nepridržavanja citiranih saobraćajnih propisa može doći do
nezgode pa je na to pristao, dok je u odnosu na nastupjelu posledicu-smrt
oštećenog P., postupao nehatno, pa su se u njegovim radnjama, pored
objektivnih stekli i subjektivni elementi bića krivičnog djela stavljenog mu
na teret.  
Ocjenjujući iskaze saslušanih  svjedoka, sud je  njihove navode da na
kritičnom mjestu nije bilo osvjetljenja, da je padala kiša, cjenio kao
vjerodostojne budući da su u saglasnosti sa citiranom uvidjajnom
dokumentacijom. Navode svjedoka  J. u vezi mjesta kontakta i kretanja
oštećenog, sud nije prihvatio jer nemaju uporišta u provedenim dokazima kako
je to prethodno objašnjeno. Kako je u pogledu istih okolnosti iskaz svjedoka
V. saglasan provedenim dokazima, budući da se na osnovu zatečenih tragova na
licu mjesta i nalaza i mišljenja vještaka utvrdjuje da da se oštećeni kretao
kolovozom, kako je i tvrdio svjedok V., te da je do kontakta vozila i pješaka
došlo na kolovozu na udaljenosti od 0,5 do 0,7 m od desne ivice kolovoza, kako
slijedi iz nalaza i mišljenja sudskog vještaka Č., sud je cjelokupni iskaz
svjedoka V., čije kazivanje ni u pogledu ostalih navoda nije opovrgnuto
provedenim dokazima, ocjenio kao objektivan. Svjedok P. se nije izjašnjavao o
okolnostima kontakta i kretanju pješaka, objašnjavajući  da iz navodnih
razloga nije obratio pažnju na ove okolnosti, dok su ostali njegovi navodi u
bitnom saglasni kazivanjima ostalih svjedoka i provedenim dokazima. Sud je
odbacio kao neosnovan prigovor branioca optuženog o utvrđenom mjestu kontakta
od strane vještakasaobraćajne struke, budući da je vještak Č.  na detaljan,
jasan i stručan način opredjelio mjesto kontakta vozila i pješaka te dao jasne
odgovore na sva pitanja.  
Sud je cjenio i ostale navode sudskog vještaka Č., da optuženi  neposredno
prije kontakta, nije preduzeo ni jednu radnju u cilju izbjegavanja nezgode,
iako je bio u  mogućnosti da izmještanjem vozila ulijevo, izbjegne kontakt sa
pješakom, budući da je distanca od 30 m koju mu je omogućavala dubina vidnog
polja duža od puta izmicanja koji bi iznosio 22,54 m, pa nalazi da je ovakav
zaključak vještaka osnovan. Medjutim, kako je provedenim dokazima nesumnjivo
utvrdjeno da se optuženi nije pridržavao citiranih saobraćajnih propisa usled
čega je ugrozio saobraćaj i doveo u opasnost život i tijelo ljudi, na način
opisan u izreci presude, to je činjenično stanje u vezi okolnosti predmetne
saobraćajne nezgode u potpunosti utvrdjeno pa eventualne radnje koje je
optuženi bio u mogućnosti da preduzme pored obaveze da prilagodi brzinu
kretanja konkretnim uslovima i  obrati pažnju na pješake koji se nalaze na
kolovozu, nijesu od uticaja na drugačiju odluku suda.  
Provedenim dokazima takodje su potkrijepljeni i navodi optužbe da je optuženi
izvršio krivično djelo nepružanje pomoći licu povrijedjenom u saobraćajnoj
nezgodi iz čl. 347 st. 1 Krivičnog zakonika. Optuženi ne spori da je ne
prilazeći povrijedjenom pješaku, napustio lice mjesta nakon predmetne nezgode,
objašnjavajući da je  vidio više ljudi i  zaustavljeno vozilo, koje je potom
krenulo u pravcu grada pa je pretpostavio da se ukazuje pomoć povrijeđenom.
Ove njegove navode odbrane, da je napustio lice mjesta ne pružajući pomoć
oštećenom  potvrdili su i saslušani svjedoci V.,  P. i J. pa sud nesumnjivo
utvrdjuje, da je optuženi ostavio bez pomoći oštećenog D. P. kojeg je u
predmetnoj saobraćajnoj nezgodi povrijedio.  
Iz citiranog obdukcionog zapisnika i izjašnjenje sudskog vještaka medicinske
struke dr D. Č., utvrdjeno je da je smrt oštećenog P. nastupila dana
05.08.2009 godine oko 00,30 časova. Budući da se predmetna saobraćajna nezgoda
dogodila dana 04.08.2009 godine oko 23,40 h, kako to slijedi iz citiranog
zapisnika o uvidjaju, nesumnjivo je da  je oštećeni P. u vrijeme izvršenja
djela iz čl 347 st. 1. KZ bio živ, pa nije od uticaja na drugačiju odluku suda
činjenica da je optuženi, nešto kasnije u naznačeno vrijeme preminuo. Da je
oštećeni na licu mjesta nakon nezgode, davao znake života, utvrdjuje se iz
provedenih dokaza,  izjašnjenja na glavnom pretresu vještaka medicinske struke
dr D. Č. i iskaza svjedoka J. Vještak je navela da je  imajući u vidu opisane
povrede, oštećeni  mogao u periodu od nekih 15 minuta davati znake života,
objašnjavajući da je srce  u tom peroidu nastavilo da kuca po sopstvenom
automatizmu.Ovakavim zaključkom vještaka potkrijepljeni su i navodi svjedoka
J., da je nakon nezgode opipao puls oštećenom P., te osjetio otkucaje njegovog
srca. Optuženom je bilo poznato da je oštećeni u predmetnoj nezgodi
povrijedjen, budući da je, kako i sam navodi, vidio  okupljene ljude na mjestu
udara i vozilo koje je odvezlo oštećenog. Navodi odbrane optuženog, njegovo
uvjerenje da nije neophodno da  on oštećenom pruži pomoć jer su te radnje,
kako je predpostavio preduzela druga lica, ne isključuje krivicu optuženog kao
vozača, koji je nakon prouzrokovane saobraćajne nezgode napustio mjesto
dogadjaja pa ih je sud odbacio kao sračunate na izbjegavanje krivice, jer
optuženog prednje ponašanje i uvjerenje, ne oslobađa  zakonske obaveze da
pruži pomoć  oštećenom P., kojeg je u predmetnoj saobraćajnoj nezgodi
povrijedio svojim vozilom. Optuženi je i objektivno i subjektivno bio u
mogućnosti da povrijedjenom pješaku pruži pomoć,  znao je da  je
prouzrokovanjem predmetne saobraćajne nezgode povrijedio oštećenog, ali je
napustio mjesto dogadjaja ne pružajući mu pomoć, a da za to nije imao
osnovanog razloga. Naime,  u predmetnoj nezgodi optuženi nije bio povrijedjen,
a stanje šoka u kojem se, kako je istakao, nalazio, nije bilo takvog karaktera
da bi onemogućilo optuženog da oštećenom ukaže pomoć, budući da se optuženi
odmah nakon nezgode, upravljajući istim vozilom uputio kući,  koje radnje po
ocjeni suda ukazuju na cjelovitost njegovih postupaka i ciljanost preduzetih
aktivnosti, a koje ne bi mogao da preduzme da je njegovo psihičko stanje  bilo
ugroženo u  mjeri mimo uobičajene u datim okolnostima, kako to optuženi
nastoji da predstavi.  
Shodno navedenom, u radnjama optuženog stekla su se sva bitna obilježja bića
krivičnih djela iz čl. 347. st. 1. Krivičnog zakonika, kako objektivna, tako i
subjektivna, budući da je optuženi kritičnom prilikom postupao umišljajno,
bio svjestan da je vozilom »Lada« kojim je upravljao, neposredno prouzrokovao
povredjivanje oštećenog bez obzira na  predstavu optuženog kao izvršioca, o
prirodi prouzrokovane povrede.  
Prilikom izbora vrste  i visine krivične sankcije, sud je cijenio sve
okolnosti iz čl. 42 KZ, koje su od uticaja da kazna bude manja ili veća, pa je
od olakšavajućih okolnosti na strani optuženog cijenio njegovu starosnu dob u
vrijeme izvršenja krivičnog djela, tj činjenicu da se radi o mladjem
punoljetnom licu starom 22 godine,  loše materijalne prilike- nezaposlen, dok
je od otežavajućih okolnosti cijenio raniju osudjivanost optuženog za krivično
djelo navedeno u izreci presude. Sud je optuženom primjenom čl. 48 st.1 KZ
prethodno utvrdio pojedinačne kazne zatvora, za navedena krivična  djela u
trajanju kao u izreci presude a zatim shodno čl. 48 st. 2 KZ  optuženog osudio
na jedinstvenu kaznu zatvora u trajanju od četiri godine. Imajući uz navedeno
u vidu i težinu učinjenih krivičnih djela i stepen krivične odgovornosti
optuženog kao izvršioca, sud je mišljenja da je ovako odmjerena jedinstvena
kazna zatvora neophodna i dovoljna za ostvarenje svrhe kažnjavanja, kako sa
gledišta generalne, tako i sa gledišta specijalne prevencije, te da će uticati
na optuženog da ubuduće ne vrši krivična djela, uticati na njegovo
prevaspitavanje i imati vaspitni uticaj na druge da ne vrše krivična djela,
kojom je izražena društvena osuda za krivično djelo i obaveza poštovanja
Zakona, jačanje morala i uticaja na razvijanje društvene odgovornosti, čime će
u potpunosti biti ostvarena svrha kažnjavanja iz čl. 32 KZ CG, a u okviru
opšte svrhe izricanja krivičnih sankcija iz čl. 4 st. 2 istog Zakonika.  
Na osnovu čl. 51 KZ CG vrijeme koje je optuženi proveo u pritvoru, u trajanju
kao u izreci presude uračunato  je u izrečenu kaznu zatvora.  
Odluka o troškovima krivičnog postupka – paušala zasnovana je na odredbi čl.
98 ZKP-a. Troškovi se odnose na nagrade sudskim vještacima za date Nalaze i
mišljenja, i to vještaku  soabraćajne struke T. u iznos od 165,00 €, vještaku
soabraćajne struke Č. u iznosu od 192,50 €, vještaku medicinske struke dr D.
Č. u ukupnom iznosu od 170,50 €, nagradu braniocu odredjenom po službenoj
dužnosti u predkrivičnom postupku,  u iznosu od 600,00  €, dok je paušal u
iznosu od 100,00 €  odmjeren srazmjerno dužini trajanja postupka, složenosti
predmeta i imovnim prilikama optuženog.  
Na osnovu navedenog, a u smislu citiranih zakonskih odredbi, odlučeno je kao u
izreci presude.  
VIŠI SUD U PODGORICI
Dana, 11.04.2011. godine  
ZAPISNIČAR
PREDSJEDNIK VIJEĆA – SUDIJA
Mirela Piper  s.r.
Ana Vuković s.r.  
PRAVNA POUKA
Protiv ove presude, dozvoljena je
žalba u roku od 15 dana od dana
prijema pismenog otpravka presude, preko ovog suda,
Apelacionom sudu Crne Gore.  
Za tačnost otpravka tvrdi i ovjerava
namještenik suda  
