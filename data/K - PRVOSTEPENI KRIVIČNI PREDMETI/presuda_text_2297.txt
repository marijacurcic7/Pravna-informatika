K.br.08/1971 
U IME NARODA 
OSNOVNI SUD U PODGORICI , sudija Maja Zeković, uz učešće Janković
Andrijane kao zapisničara, u predmetu protiv okrivljenog D. P. , kog u
ovom postupku brani adv. B. M., iz Podgorice, zbog krivičnog djela
zlostavljanje i mučenje iz čl. 167 st.3 u vezi st.2 KZ-a u sticaju sa
krivičnim djelom laka tjelesna povreda iz čl.152 st.2 u vezi st.1 Krivičnog
zakonika, odlučujući po optužnom predlogu ODT-a   u Podgorici Kt.br.1538/07 od
11.12.2008. godine, kojeg je na glavnom pretresu zastupao Miroslav Turković,
zamjenik ODT-a u Podgorici, nakon održanog glavnog i javnog pretresa dana
18.05.2011.godine u prisustvu zastupnika optužbe, okrivljenog i njegovog
branioca, donio je i dana 20.05.2011.godine javno objavio 
P R E S U D U 
OKRIVLJENI: 
D. P.,   od oca M. i majke D., rodjene K., rodjenog ....godine, u P., sa
prebivalištem u P., ul....., oženjenog, oca troje djece od kojih je dvoje
maloljetno,   zaposlen u MUP-u,..., srednjeg imovnog stanja, neosudjivan.  
K R I V    J E 
Zato što je: 
Dana 15.jula.2007.godine, oko 02,00 časova, u Podgorici, u Bulevaru Ivana
Crnojevića, kao službeno lice - policajac, u vršenju službe - kontrole javnog
saobraćaja zlostavljao oštećene B. D.a i G. Z., na način što je prišao
oštećenom B. D.u i bez ikakvog povoda uputio mu   riječi "šta ti to radiš", a
zatim ga udario više puta pesnicama i pendrekom - sredstvom podobnim da tijelo
teško povrijedi ili zdravlje teško naruši u predjelu glave i ledja nanoseći mu
laku tjelesnu povredu - otok u predjelu lijeve strane vrata ispod ključne
kosti promjera 5x3 cm, nakon čega je oštećenog G. Z. više puta pesnicama
udario u predjelu glave nanoseći mu laku tjelesnu povredu - otok i krvni
podliv desne ušne školjke i oguljotinu desne zadnje strane vrata,  
-čime je izvršio dva krivična djela zlostavljanje iz čl.166 a st.2 u vezi
st.1 Krivičnog zakonika u sticaju sa krivičnim djelom laka tjelesna povreda iz
čl.152.st.2. u vezi st.1. Krivičnog zakonika. 
Pa mu sud primjenom navedenih zakonskih odredbi i čl.2,4,5,13,15,32,36,42
Krivičnog zakonika, prethodno utvrdjuje. 
Za krivično djelo zlostavljanje iz čl.166 a st.2 u vezi st.1 Krivičnog
zakonika, na štetu oštećenog D.a B.a, kaznu zatvora u trajanju od 4(četri)
mjeseci. 
Za krivično djelo zlostavljanje iz čl.166 a st.2 u vezi st.1 Krivičnog
zakonika, na štetu oštećenog Z. G.a, kaznu zatvora u trajanju od 5(pet)
mjeseci. 
Za krivično djelo laka tjelesna povreda iz čl.152 st.2 u vezi st.1 Krivičnog
zakonika, kaznu zatvora u trajanju od 3 (tri) mjeseci. 
Nakon čega sud okrivljenog primjenom odredbi   čl.48 Krivičnog zakonika i
čl.199, 202, 212 i 364 Zakonika o krivičnom postupku  
OSUDJUJE 
Na jedinstvenu kaznu zatvora u trajanju od 10(deset) mjeseci. 
Obavezuje se okrivljeni da na ime troškova krivičnog postupka uplati ovom
sudu iznos od 165,00 eura, a na ime paušala iznos od 60,00 eura, u roku od 15
dana od dana pravosnažnosti presude. 
Oštećeni Z. G. i D. B. se radi imovinskopravnog zahtjeva upućuju na redovnu
gradjansku parnicu. 
O   b r a z l o ž e nj e 
Optužnim predlogom ODT-a u Podgorici Kt.br.1538/07 od 11.12.2008.godine,
okrivljenom  D. P.u, stavljeno je na teret da je izvršio dva krivična djela
mučenje i zlostavljanje iz čl.167.st.3. u vezi st.2. Krivičnog zakonika u
sticaju sa krivičnim djelom laka tjelesna povreda iz čl.152.st.2. u vezi st.1.
Krivičnog zakonika.Zastupnik optužbe je prije završne riječi izmjenio
činjenični opis optužnog akta kako je to bliže označeno u izreci presude, i u
završnoj riječi je predložio da okrivljenog za učinjeno krivično djelo oglasi
krivim i osudi po zakonu jer je iz   dokaza provedenih na glavnom pretresu,
kako to nalazi zastupnik optužbe, utvrdjeno da je okrivljeni izvršio krivična
djela u vrijeme, mjesto i na način kako je to predstavljeno dispozitivom
optužnog predloga iz kojih razloga je isti opravdan i na zakonu zasnovan. 
Okrivljeni Dj. P. u svojoj odbrani pred istražnim sudijom ovog suda od
09.06.2008.godine naveo je, da je dana 15.07.2007.godine, negdje u vremenu
blizu 00,20 časova izvršavao svoje radne obaveze - redovnu kontrolu učesnika u
saobraćaju na lokaciji Bul.Ivana Crnojevića na raskrsnici sa ulicom Slobode.
Bio je trenutno sam jer mu je kolega bio pošao da nešto završi. U to vrijeme
bio je okrenut ledjima prema ulici Slobode i od pravca ulice Slobode sa ledja
mu je prišlo lice i stavilo mu je ruke na potiljak i na vrat. Okrenuo se, i
zatekao je ovo lice kako ga drži rukama za vrat i rugao mu se na način što je
jako širio usta i plazio mu jezik. U tom trenutku je reagovao da bi se
odbranio i uhvatio je ovo lice za ruke, primijenio je polugu na njegovu ruku
odnosno oni to zovu "ključ na lakat" , i ovo lice odveo je do službenog
vozila. Tada je njegov kolega P. M., koji je bio sa njim izašao iz vozila i
utvrdili su da se radi o licu B. D.u koji je rodjen u Austriji. Tada je do
njihovog vozila došao drug od ovog lica, i trčeći je njega uhvatio za rukave
govoreći mu "puštaj ga pizdati ti materina, ostaviću te bez posla znaš da imam
zeta koji radi u policiji".Ovo lice je njega uspjelo da odgurne i tada se ovaj
B.,   otrgao iz njegovih ruku i njih dvojica su počeli da bježe. Nakon toga je
radio vezom pozvao kolege sa reona, i zajedno su uspjeli da stignu ova lica i
da ih savladaju. Morali su primijeniti silu odnosno " ključ na lakat" i
utvrdili su da je drugo lice G.Z. iz Podgorice, i ova lica su uz pomoć kolega
priveli u prostorije centra Podgorica. Koliko je u saznanju mada se nije
interesovao ova licu su zadržana i privedena sudiji za prekršaj gdje su
kažnjeni, a  iz čega se može vidjeti da on nije kriv za ovo što se tereti, već
je samo radio u skladu sa zakonom.  
U svojoj odbrani na glavnom pretresu 19.06.2009.godine okrivljeni Dj. P.
naveo je, da je radio kao ovlašćeno službeno lice u sektoru za javni red i
mira, a kritičnom prilikom je bila akcija blokade grada, a on se nalazio na
raskrsnici ulice Bul.I.Crnojevića i ulice Slobode, jer je to jedno od lokacija
gdje je po njihovoj procjeni moglo doći do narušavanja javnog reda i mira.
Odnosne prilike je stajao na predmetnoj raskrsnici ledjima okrenut prema ulici
Slobode, a pažnja mu je bila usmjerena u pravcu stadiona "Budućnosti", gdje je
bila pretpostavka da može doći do narušavanja javnog reda i mira.Tu pored
njega na jednoj žardinjeri sjedjele su neke djevojke koje su čekale taksi
vozilo, a on se prethodno pozdravio sa P. kojeg zna od ranije jer je P. radio
kao konobar u jednoj kafani na autobuskoj stanici. Primijetio je dva momka
koji su se po njegovoj procjeni bahato kretala i ovi momci su se zaustavili
kod ovih djevojaka. P. i ovaj momak koji je bio sa njim su prošli prije ova
dva momka, koji su kasnije naišla. U jednom trenutku ostjetio je da ga neko
drži rukama za vrat, i to na način što ga je sa ledja uhvatio za vrat, tada se
okrenuo i vidio je to lice sa razrogračenim očima i isplaženim jezikom i ovo
lice je primjenom poluge kako oni to zovu savladao, oborio na zemlju i vezao
ga. U tom trenutku se vratilo ovo lice koje je bilo sa licem koje je on
savladao,   i nasrnuo je na njega na način što ga je svojim rukama uhvatio
preko njegovih ruku govoreći mu "šta radiš budalo, manijače, pusti ga, ja imam
zeta, ostaviće te bez posla” i slično.Kada je odbio taj stisak ovaj momak je
rukama počeo da ga vuče za uniformu i čupao ga je za uniformu. I pored toga
što je jednom rukom držao ovo lice koje je prethodno savladao, uspio je da
drugom rukom primjenji policijski metod, kao kada se lice privodi u sud, da bi
savladao i ovo drugo lice. Pojasnio je, da je te večeri sa njim bio kolega P.
M. koji je inače pripravnik, a koji je prilikom samog tog dogadjaja bio pošao
do vozila da uzme neki zapisnik jer se na tom mjestu ne smiju ostavljati ni
policijska vozila. Kada  je njegov kolega P. vidio šta se dešava došao je i
pritekao mu je u pomoć, odnosno držao je ovo lice dok nije došla interventna,
da im pruži pomoć. Interventna je bila u blizini i došla je nakon minut dva,
nakon što su im javili da imaju lica koja treba da privedu u PJ Podgorica. Tom
prilikom nikog nije udarao pendrekom jer da jeste od udaraca pendrekom morali
bi ostati podlivi jer bi se ti udarci sigurno poznavali. Ova lica su
procesuirali sudu za prekršaje da bi kasnije od svog komandira Jokića bio
obaviješten da je od strane gradjana bilo pritužbe na njegovo ponašanje vezano
za predmetni dogadjaj. Pojasnio je, da kada su ova lica savladali prema istima
nijesu primjenjivali silu, bilo je žučnije verbalne rasprave i ubrzo su došli
P. i još jedan momak sa njim koji su htjeli da idu i oni službenim vozilom u
CB i da njih privedu što su oni odbili pa su oni nakon toga došli u CB.
Pojasnio je, da dok je bio ledjima okrenut ka ulici Slobode da je osjetio
stisak nečijih ruku na svom vratu nakon čega je ovo lice savladao na način
kako je to prethodno opisao, a onda se drug od ovog lica vratio sa namjerom da
ovom licu  pritekne u pomoć. Kad su on i njegov kolega savladali ova dva lica
odveli su ih do službenog vozila, a njegov kolega mu je pomogao na način što
je ovom drugom licu pridržavao slobodnu ruku da ga sa njom ne grebe jer je sa
tom slobodnom rukom bio počeo da ga grebe. Nakon toga su lice priveli do
vozila da bi utvrdili njihov indetitet.  
Na pitanje suda da pojasni razlike u svom kazivanju pred istražnim sudijom
ovog suda i na glavnom pretresu, gdje je pred istražnim sudijom na drugačiji
način predstavio dogadjaj u dijelu, da je ovo drugo lice uspjelo da ga odgurne
i da se tada ovaj B. otrgao iz njegovih ruku i da su počeli da bježe, i nakon
toga je radio vezom pozvao kolege sa reona, i zajedno su uspjeli da stignu ova
lica i da ih savladaju, okrivljeni je naveo, da se dogadjaj desio onako kako
je to predstavio na glavnom pretresu, a ne zna kako je u njegovoj izjavi pred
istražnim sudijom navedeno drugačije, a da je tačno da je lice pokušalo da se
otrgne i da pobjegne ali je bilo savladano, a ovo drugo lice je pokušavalo da
mu pomogne. Dalje je pojasnio, da protiv njega nije vodjen disciplinski
postupak zbog ovog dogadjaja, uzeta je njegova izjava od njegovog starješine,
a ova njegova intervencija je odobrena od njegovih starješina. Od svojih
pretpostavljenih je imao tom prilikom nalog u formi patronalnog lista sa
unaprijed formiranim i tačnim, odredjenim lokacijama i stajnim tačkama na
kojima su morali biti, izuzev ukoliko moraju da intervenišu, a o čemu su
naravno morali da obavijeste prethodno pretpostavljenu komandu. Po pravilu
njihove službe upotreba sile je dozvoljena do trenutka dok to lice savladaju
odnosno sve do trenutka dok to lice pruža otpor. Osim načina na koji je
prethodno savladao ovo lice, i isto je nakon toga vezao službenim lisicama, a
prilikom   odgurivanja ovog lica koje je prišlo u pomoć ovom licu, nije
upotrebljavao druga sredstva prinude kao što je palica jer za to nije imao ni
vremena.Objasnio je, da je notorna neistina, da je on tom prilikom upotrijebio
uvrijedljive riječi kao što su "jebaću ti majku", jer to nije njegov
vokabular, koji on koristi, a prema njemu su upotrebljavane takve riječi. Ne
zna da li su nakon što su ova lica predali inspektorima, prema njima preduzete
neke druge službene radnje, sa tim nije upoznat a nije se ni interesovao.
Misli da su ova lica bila zadržana u prostorijama policije od strane nadležnog
starješine, jer je bio u obavezi da dostavi službenu zabilješku, patrolni list
i postignute rezultate za taj period jer se nakon završetka svake smjene,
ocjenuje  opisnim ocjenama učinak za tu smjenu. 
U svojoj odbrani na glavnom pretresu od 18.05.201.godine okrivljeni Dj. P.,
ponovio je svoju odbranu datu   tokom  ovog postupka. 
Branilac okrivljenog adv. B. M., u završnoj riječi naveo je, da   pravilnom
primjenom i tumačenjem odredaba čl.3 i čl.15 Krivičnog zakonika, sud ne može
donijeti osudu ili neku drugu mjeru protiv okrivljenog ako se inkrimisana
radnja ne može upisati u njegovu krivicu. Ubjedljivi dokazi ne stoje  ni u
izjavama oštećenih i ostalim dokazima koji se nalaze u spisima, zato što je
okrivljeni kao ovlašćeno lice vršio nadzor javnog reda i mira, u uslovima
pojačanog nadzora na radnom mjestu, na staništu ul.Jova Piletića i ulice
Slobode. Na tom radnom mjestu je okrivljeni u odredjenom vremenu od stupanja
do odredjenog vremena odlaska imao sva prava državnog organa, i u tom slučaju
on nije mogao ni pod kakvim uslovima i okolnostima da izvrši krivično djelo
preduzimajući inkrimisane radnje kako mu se stavlja na teret jer je ograničen
obimom krugom, i teritorijom ovlašćenja koje je vršio na dotičnom mjestu, pa
mu se krivično djelo iz čl.152. st.2. u vezi st.1. i krivično djelo iz
čl.167.st.3. Krivičnog zakonika stavlja  neosnovano i nedokazano i
nedokumentovano na teret protivno svim pravilima pravde i pravičnosti jer se
ne može neko poslati sa nalogom da obezbijedi javan  red i mir u uslovima
pojačanog nadzora a da mu se to onemogući na jedan arogantan, nepropisan način
neodgovornim ponašanjem oštećenih i svjedoka. Obzirom da je u njegovoj
neposrednoj blizini na par metara izlazeći iz kafića navodno oštećeni B. D.,
G. Z., P. D. i B. M. gdje su vjerovatno slučajno sreli djevojke i nastavili
alkoholisani kako je to rekao jedan od njih popili po dva piva prethodno drugi
oko pet, a treći najviše oko deset piva nastavili arogantnim ponašanjem
povećanim tonom remeteći javni red i mir gradjana, a to je naložilo
okrivljenom kao kontrolu nadzora nad javnim redom i mirom da interveniše.
Njegova intervencija bila je u okvirima propisanim zakonom, jer je prethodno
prišao i na propisan i kulturan način upozorio svu četvoricu na nedolično
ponašanje i na posledicu toga ponašanja. Vratio se na svoje radno mjesto i
nastavio dalju kontrolu javnog reda i mira, da bi na par minuta čuo pojačano i
glasno remećenje javnog reda i mira, a kako je to rekao jedan od saslušanih
svjedoka najačim glasom su se dovikivali i galamili i njegov nalog nije
ispoštovan. Nakon toga je okrivljeni bio primoran da se posluži svojim
zakonskim ovlašćenjem, u uslovima arogantnog ponašanja i zahtijevao da se
udalje sa konkretnog mjesta. Ovaj njegov nalog je samo poslušao P. D. i B. M.
dok su "kvazi oštećeni"  B. i G. dalje nastavili sa tako nedozvoljenim
ponašanjem. Okrivljeni je  ne sluteći nikakvoj neprijatnosti smatao da će i
ova dvojica nastaviti i da će se udaljiti ali su usled dovikivanja pozivajući
dvije djevojke sa kojima su bili započeli razgovore da im se pridruže to
ignorisali. I nakon toga je okrivljeni nastavio da svoje mjesto staništa
kontroliše javni red i mir i saobraćaj ne sluteći nikakvu neprijatnost
medjutim u tom momentu dok je bio okrenut ledjima oštećenima, tajno i polako
prišao navodno oštećeni B. i zahvatio ga je objema rukama s ledja oko vrata
vjerovatno u namjeri da ga zadavi i okrivljeni je u toj situaciji postupio
onako kako je učio kao stari iskusni policajac sa praksom od 30 godina tzv.
zahvatom koji se zove "na ključ" i dohvatio je imenovanog B.a oslobodio ruke
sa svog vrata i oslobodio se napada, i oborio ga je  na zemlju, držeći dalje
svojom desnom rukom njegovu ruku da mu ne izmakne. U medjuvremenu je pritrčao
kvazi oštećeni G. da bi pomogao savladanom B.u u namjeri da fizički napadne
okrivljenog medjutim na njegovu sreću od njega na 10 metara udaljenosti
stajalo je patrolno vozilo interventne jedinice policije u kojem vozilu se
nalazio za volanom svjedok P. M., policajac koji je u tom momentu priskočio i
vidio da su dovjica napala P.a na radno mjesto i obojicu su uz pomoć ostalih
iz interventene jedinice  lišili slobode, ubacili ih u vozilo, doveli ih u
stanicu policije saslušali ih i zadržaili 24 sata u pritvoru, a sjutradan su
ih priveli sudiji za prekršaj i nažalost uz čiju pomoć nije im poznato B. je
uspio da se prikaže sudiji za prekršaj da će izgubiti posao u Austriji ako se
ne vrati na posao i ovaj ga je sud oslobodio. Na taj način stojim bez sumnje
vjerodostajan dokaz da su oštećeni B. D. i G. Z. počinili četiri krivična
djela i to krivično djelo nepostupanja za udaljavanje po nalogu službenog
lica, nepostupanje po naredbi, sprečavanje službenog lica uvršenju službene
dužnosti i na kraju napad na službeno lice,  kao državnog organa, pa se
postavlja pitanje na kojima se dokazima temelji optužni predlog za krivično
djelo zlostavljanje i mučenje iz čl.167.st.3. KZ-a od strane okrivljenog P.a i
da li može neko vršeći svoja zakonska ovlašćenja na svom radnom mjestu uz
nalog i upustva nadležnog organa izvršiti ova krivična djela koja mu se
stavljaju na teret, a posebno krivično djelo zlostavljanje i mučenje što po
mišljenju odbrane ne može. Odbrana okrivljenog se temelji na stanovištu ocjene
nadležnog starješine  Uprave policije koji je odmah po privodjenju imenovanih
B.a i G.a i okrivljenog P.a svojim nalogom i naredbom odobrio da je postupak
okrivljenog P.a bio dosledno u okviru zakonskih ovlašćenja i radnje dužnosti
kontrole javnog reda u uslovima pojačanog nadzora te da nema ni prekoračenja
ni disciplinske povrede niti osnova za odgovornost , te stoga protiv njega
nije vodjen nikakv disciplinski postupak. Takav stav odbrane okrivljenog
potvrdjuje se i radnjom policije zadržavanjem G.a i B.a u pritvoru, i njihovo
sjutradan mandatno sprovodjenje kod sudije za prekršaj. Prema tome pravilnom
primjenom čl.15 uvezi čl.3 KZ-a, po mišljenju odbrane nema umišljaja počinioca
za djela koja mu se stavljaju na teret, nema krivice, a kad nema krivice nema
ni krivične odgovornosti pa time nema ni osude kao ni  druge mjere. Cijeneći
iskaze oštećenog B.a i G.a i svjedoka P.a i B.a, a posebno P. M.a smatra da su
oštećeni išli za tim da svojim neosnovanim izjavama u privatnoj krivičnoj
prijavi otežaju položaj okrivljenog i izbjegnu svoju krivičnu odgovornost i
izbjegnu zakonsku kaznu i da je okrivljeni P. po izjavi očevica P.a kao
posmatrača čitavog dogadjaja koji je član interventne jedinice policije
postupao očigleno u stanju nužne odbrane I predložio je da se okrivljeni
oslobodi od krivične odgovornosti. Takodje,  ne stoji nijedan dokaz koji je
ukazao da su izjave oštećenih osnovane da je okrivljeni P. B.a tukao
pendrekom, rukama,nogama šakama po glavi i tijelo, a G.a šakama po glavi jer u
tom nalazu nema nijedne povrede po tijelu oštećenog B.a sem neke lake
oguljotine kao laka tjelesna povreda u predjelu vrata, a kod B.a zadobijen je
otok lijevog ključnog predjela.Nadalje, smatra da će sud razmotriti činjenicu
da su sami oštećeni i njihovi drugovi koji su sa njima pili i provodili se
izjavili pred sudom da je B.a i G.a tukao neki policajac iz interventne
jedinice ne navodeći njegovo ime, pa se postavlja pitanje ko je nanio opisanu
povredu i jednome i drugome, i da li se to može prepisati okrivljenom P.u, kao
i činjenicu da je u svom iskazu oštećeni B. naveo da ga je optuženi P.
najmanje 30 puta udario službenom palicom, a takve povrede vještak nije našao,
a ovo dovoljno govori o zloj namjeri oštećenih da otežaju položaj njegovog
branjenika, i ponovo predložio sudu da okrivljenog oslobodi od optužbe usled
nužne odbrane jer je odbijao neskrivljeni istovremeni napad i ne može
postojati njegova krivična odgovornost i tražio je troškove postupka po
AT-u. 
Okrivljeni P. Dj. u završnoj riječi prihvato je završnu riječ svog branioca
kojoj nije imao šta da doda.    
U dokaznom postupku sud je saslušao svjedoka oštećenog Z. G.a, na saglasan
predlog stranaka pročitao: iskaz svjedoka M. B. dat na glavnom pretresu od
23.10.2009.godine, iskaz svjedoka M.a P.a dat na glavnom pretresu od
27.11.2009.godine, iskaz svjedoka D. P.a dat na glavnom pretresu od
19.06.2009.godine, nalaz i mišljenje vještaka medicinske struke M.a Šoća od
26.06.2008.godine i usmeno izjašnjenje ovog vještaka dato na glavnom pretresu
od 29.04.2010.godine, iskaz svjedoka oštećenog D. B., dat pred istražnim
sudijom od 03.06.2008.godine i van glavnog pretresa od 02.06.2010.godine,
izvršio uvid u spise Područnog organa za prekršaje P.br.544/07-12, izvršio
uvid u medicinsku dokumentaciju KCCG i to u izvještaj Hitne pomoći od
16.07.2007.godine na ime Z. G.a, izvještaj ljekara spec.KCCG Odjeljenje ORL od
16.07.2007.godine na ime Z. G.a, uvjerenje JZU Doma zdravlja Podgorica -Hitna
služba od 18.07.2007.godine, naime Z. G.a, uput ljekara spec.dermatologa od
17.07.2007.godine JZU Doma zdravlja na ime D.a B.a, Uvjerenje JZU Doma
zdravlja Podgorica - Hitne službe od 18.07.2007.godine na ime D.a B.a i
izvještaj Hitne pomoći od 16.07.2007.godine na ime D.a B.a i pročitao izvod iz
kaznene evidencije na ime D. P.a izdat od  strane MUP-a Srbije br.03/12
235-577/09 od 19.01.2009.godine.  
Svjedok oštećeni  Z. G., pred istražnim sudijom ovog suda od
03.06.2008.godine, naveo je da se dana 15.jula.2007.godine negdje oko 0,200
časa nalazio sa svojim drugom B. D. u Bul.I.C.odnosno u neposrednoj blizini sa
raskrsnicom ulice S. Tu su stajali nekih 10-ak minuta i razgovarali su sa
nekim djevojkama. Nakon što su ove djevojke pošle oni dvojica su trotoarom
pošli ka Nj. ulici. Bio je tri četiri metra ispred D. i čuo je iza sebe
nekoliko tupih udaraca. Okrenuo se i zaprepašćeno vidio kako policajac za koga
je kasnije saznao da se zove Dj. P. pendrekom i šakama udara njegovog druga D.
Tada se vratio i prišao policajcu i pitao ga "šta to radi i zašto udara D",
nakon čega je ovaj policajac počeo i njega da udara pesnicama. Zadobio je
najveće udarce u predjelu desne strane vrata, posebno desne ušne
školjke.Pojasnio je, da prije ovog kritičnog dogadjaja ni D. ni on nijesu
radili ništa nezakonito, nijesu galamili i nijesu pravili nekakav nered, već
su normalno razgovarali.  
U svom iskazu na glavnom pretresu od 19.06.2009.godine, svjedok oštećeni G.
Z., naveo je da je kritičnom prilikom bio sa D.om, a prethodno su išli iz
jednog lokala, a kretali su se na način što je on bio jedno četiri do pet
metara ispred D.a,  a ispred njih su na udaljenosti od oko 100 metara bili
njihova dva druga M. B. i D. P., a bili su ispred njih jer su on i D. ostali
da pričaju sa nekim djevojkama. Malo prije D.a je kreno od tih djevojaka koje
su sjedjele odmah na ćošku, a D. je ostao i dalje da priča sa njima, pa kada
se nakon četiri pet metara okrenuo vidio je kako policajac udara D.a, a
okrenuo se iz razloga jer je prethodno čuo kako je policajac udario D.a pa
kada se okrenuo vidio je da ga udara pesnicama, i pendrekom i istovremeno ga
je gurao praktično vučući ga za ruku, pa je on prišao da pita što je o čemu se
radi nakon čega je policajac i njega udario, a ne zna iz kojih razloga. Kada
su ih priveli u stanici policije bili su prislonjeni uz zid raširenih ruku i
nogu, a tu ga je policajac Dj. P. udario još čeitiri pet puta šamarima, a to
je prestalo kada je došao jedan stariji čovjek koji je od njih uzeo izjave i
nakon čega ih više niko nije dirao. Nakon što je došla interventna jedinica
prislonili su ih uz policijski džip na način što su bili okrenuti ka tom džipu
raširenih rukama, a okrivljeni je tom prilikom udarao D, a onda i njega i to u
predjelu nogu sa nogom.Pojasnio je, da je u trenutku kada se okrenuo vidio da
okrivljeni pendrekom udara D., a udarao ga je i pesnicama i šamarima, a na taj
način je udarao i njega.Dalje je pojasnio, da  kada se okrenuo vidio je da
okrivljeni dva tri puta udara palicom D. u predjelu nogu, a i vikao je na
njega. Prije nego što je primijetio da okrivljeni udara Danila nije čuo
nikakav verbalni duel izmedju njih, a prije nego što im je prišao primijetio
je okrivljenog kako tu stoji. Ne zna tačno sa koje udaljenosti je čuo taj
udarac koji je okrivljeni zadao D.u, a misli da je bilo negdje oko četiri do
pet metara. Kada je došao da pita zašto udara njegovog druga okrivljeni ga je
pitao "ko si ti", i laktom ga je odgurnuo. Nije primijetio službeno vozilo na
lokaciji gdje se ovo desilo, a primijetio je okrivljenog i okrivljeni je bio
sam i bilo mu je malo čudno zašto jedan policajac stoji sam pored jedne
bandere. Tačno je,  da je te večeri u predhodnom kafiću pio pivo i to možda
dva tri najviše četiri, a toliko je popio i B., a ovo otprilike jer ne može da
tvrdi tačno. Objasnio je, da udarac od okrivljenog nije dobio rvanjem niti
padom, i prilikom pregleda kod ljekara izvučena mu je odredjena količina krvi
iz uva. Pridružio se krivičnom gonjenju protiv okrivljenog, i postavio
imovinsko pravni zahtjev.  
Branilac okrivljenog prigovorio je iskazu svjedoka oštećenog Z. G.a u dijelu
da je bilo udaraca nogom i pendrekom jer bi takve povrede bile opisane u
nalazu vještaka, a takvog opisa nema.  
U svom iskazu na glavnom pretresu od 29.04.2010.godine, svjedok oštećeni Z. G.
ponovio je svoj iskaz sa glavnog pretresa od 19.06.2009.godine i dodao je da
stoji iza svega onoga što je rekao.  
U svom iskazu na glavnom pretresu od 18.05.2011.godine svjedok oštećeni Z. G.
ponovio je svoj iskaz dat na glavnom pretresu od 19.06.2009.godine i od
29.04.2010.godine. Pridružio se krivičnom gonjenju protiv okrivljenog i
postavio je imovinsko pravni zahtjev.  
Svjedok - oštećeni Z. G. u završnoj riječi naveo je,  da je u ovom postupku
sve jasno i da nije istina ono  što je rekao branilac okrivljenog u završnoj
riječi,  budući da najprije nije tačno da je kolega P. bio sa nekim motornim
vozilom tu, već je kolega P. došao tek posle 10-ak minuta, isto tako nije
tačno da su njih četvorica bilo što vikali ili provocirali P.a već je
apsolutno istina ono što je rekao on i njegovi drugovi, a zašto je P. postupio
ovako prema njima to on najbolje zna, a o svemu tome najistinitije svjedoči
njegova povreda unutrašnje krvarenje uha o čemu postoji izvještaj doktora, a
što se tiče ovih 30 udara koje je B. pomenuo kako branilac ističe u njegovom
prisustvu ga je sudija pitao u koliko navrata i koliko je puta udaran,  i B.
je odgovarao više puta, da ne zna i na kraju je rekao da je moguće i 30 puta.
Ponovio je, da je apsolutno sve istina što je rekao pred sudom, a isto tako
nije ništa tačno što je branilac rekao za sudiju za prekršaj već je sudija za
prekršaj kada ih je vidio odmah znao da ne treba ništa da ih goni.  
Svjedok M. B. u svom iskazu pred istražnim sudijom ovog suda od
02.04.2008.godine, naveo je, da su se kritične noći iz lokala "R g" gdje su
prethodno sjedjeli B. D., G. Z. i P. D. i on uputili ka lokalu "P...", u
namjeri da udju u ovaj lokal. Medjutim kako nijesu ušli zadržali su se sa tri
djevojke u ulici S. nekih 15-ak metara dalje od "P...". Ove djevojke su
prethodno upoznali u lokalu "R...", a ne zna kako se te djevojke zovu. Dok su
pričale sa njima na nekih pet metara od njih bio je udaljen jedan policajac za
koga je kasnije saznao da se zove Dj. P.. Ovog P.a je poznavao njegov drug P.
D. i D. ga je upoznao sa njim. On i P. su krenuli ka mostu "M..." gdje im je
na parkingu bilo auto, a B. i G. su ostali da pričaju sa ovim djevojkama.
Nakon što su prošli 50-ak metara, okrenuli su se da vide da li oni idu za
njima, i krenuli su da idu nazad da vide šta je sa njima i gdje su. Kada su se
vratili do mjesta gdje su prethodno stajali, vidio je da kod benzinske pumpe
koja se nalazi preko puta lokala "Pab 111" Dj. P. i još jedan policajac
udaraju i guraju i B.a i G.a. Tu je bila i interventna koja je bila udaljena
od njih nekih 10-ak metara a zatim su lica iz interventne kojih je bilo 5-6
krenuli prema njima i jedan iz interventne počeo je da udara i B.a i G.a. Za
svo vrijeme P. je udarao ove njegove druge i nogama i rukama i u glavu i svuda
po tijelu, i B. i G. su bili vezani sa lisicama odnosno ruke su im bile iza
ledja dok ih je P. udarao. Ovaj drugi policajac koji je bio sa P.em koliko je
mogao vidjeti nije udarao nikoga od njih. Prišao je interventnoj grupi sa
kojom je bio i P. Dj. i pitao ih je šta to rade i zašto to rade, našto mu je
P. odgovorio da su B. i G. pokušali da ga ubiju. Rekao im je da ih ne udaraju
tako vezane već da ih privedu u policiju i ispoštuju zakonsku proceduru. Oni
su mu na to rekli da se sklone sa strane, i odveli su B. i G.a kolima
intervente u policiju. Kada im je prišao vidio je vidno crvenilo po njihovom
licu zdobijeno od udaraca, krv nije vidio ali je mogao zaključiti da je G. bio
više pretučen od B.  
U svom iskazu na glavnom pretresu od 23.10.2009.godine svjedok M. B., naveo
je, da je te večeri zajedno sa B.em, G.em i P.em bio u grad, pa kada su izašli
iz jednog "Paba" uputili su se u pravcu mosta "Milenijum", a prethodno su se
jedno kraće vrijeme zadržali u razgovoru sa nekim curama, a on i P. su onda
nastavili lagano šetnjom da idu u pravcu mosta "Milenijum", a G. i B. su
ostali da pričaju sa ovim curama. Prethodno se P. pozdravio sa ovim
policajcem, a on je ovog policajca reda radi pozdravio jer je bio u društvu sa
P.em, a P. je rekao da ga zna iz jednog restorana sa željezničke stanice.
Nakon što su odmakli jedno 50 -ak metara okrenuo se da vidi da li idu za njima
G. i B., i tada je primijetio da njih dvojicu vode preko ulice obojica
policajaca dok ih je preko ulice čekala još 4 do 5 policajaca. Primijetio je,
kako ih dvojica policajaca udaraju od kojih je jedan bio sa brkovima koji se
zove  P., dok se ovaj drugi nigdje ne pominje. Kako su bili vezani rekao im je
da ih ne udaraju kada su vezani, na šta je P. rekao da su htjeli da ga udave i
da su nevaspitani. P. je tom prilikom više udaraca zadao Z., i to ga je udarao
nogama i rukama dok je manje udaraca zadao B., njega je udarao ovaj drugi
policajac. Ne zna da li su B. i G. bili vezani u trenutku kada su ih policajci
vodili preko ulice, jer je on tačno stigao u trenutku kada su ih priveli preko
ulice, i kada su ih okrenuli prema džipovima. Ne zna šta se dešavalo prije a
prvo što je vidio kad se okrenuo da vidi gdje su B. i G. je to kako ih vode
preko ulice i u tom trenutku se njih dvojica nijesu opirali. Ne vjeruje da su
B. i G. napali službeno lice iz čista mira, jer nijesu ludi da to urade, ali
što zna može svašta biti.  
Na pitanje suda da pojasni razliku u svom kazivanju u dijelu iskaza gdje pred
istražnim sudijom rekao da ovaj drugi policajac koji je bio sa P.em nije
udarao B.a i G.a, dok je na glavnom pretresu naveo da je vidio kako ih obojica
policajaca udaraju, svjedok M. B. je pojasnio da je tačno da je ovaj policajac
koji je bio sa P.em nije nikoga udarao ali jeste jedan iz interventne
jedinice, a koji su se nalazi preko puta gdje su već čekali jer se tu nijesu
nalazili kad su prethodno oni tuda prošli. Pojasnio je, da je G. Z. udarao P.
više dok je manje udarao B. D.a, a B. D.a je više udarao ovaj drugi policajac.
G.a je  više udarao P. i to ga je udarao rukama i nogama, a P. je i B.a udario
nekoliko puta šamarima a ovaj iz interventne jedinice je B.a takodje udarao
šamarima. Dalje je pojasnio,  da ne može tačno da se sjeti, ali moguće je da
su te večeri popili dva piva ili sok, a misli da su i ostali popili jedno ili
dva pića. Prije nego što su njih dvojica nastavili u pravcu "Milenijuma, a G.
i B. ostali da pričaju sa ovim curama, ponašali su se normalno i nijesu bili
od nikog upozoreni, a čuo je da je B. nakon što se sve to izdešavalo rekao
nešto kao "došao sam iz Austrije da me ovdje šamaraju".  
Branilac okrivljenog je prigovorio iskazu svjedoka M.a B.a jer je u
suprotnosti sa iskazima ostalih svjedoka.  
Svjedok M. P. u svom iskazu na glavnom pretresu od 27.11.2009.godine naveo je,
da je kritičnom prilikom bio sa kolegom P.em, s tim što je sjedio u vozilu
preko puta mjesta gdje se nalazio kolega P., a vozilo u kojem je sjedio
nalazilo se odnosno bilo je parkirano u blizini pumpe koja se nalazi kod
stadiona "Budućnosti", a vozilo je bilo parkirano paralelno sa Bulevarom na
način, što je prednji kraj vozila bio okrenut u pravcu mosta "Milenijum" a on
je sjedio na mjestu vozača. Kada se okrenuo u pravcu gdje se nalazio kolega P.
vidio je jedno lice kako drži ruke iznad vrata P.a, a to lice je kolegi P.u
prethodno prišlo sa ledja i u tom trenutku se P. okrenuo i pomoću poluge
"ključ na lakat" savladao je ovo lice nakon čega je prišlo jedno drugo lice
koje je htjelo da pomogne ovom licu, i to drugo lice je počupalo kolegu P.a
vjerovatno sa namjerom da pomogne ovom  licu, a počupao ga je za rukav od
uniforme. U tom trenutku je kolega P. uhvatio i to drugo lice za ruku i onda
ih je obojicu preveo preko ulice nakon čega je on izašao iz vozila. U trenutku
kada je izašao iz vozila P. je sa ova dva lica prelazio ulicu. Nakon što je
izašao iz vozila prišao je kolegi, pridržao je ovo drugo lice nakon čega su
stigle kolege iz područne jedinice i ova dva lica su privedena. Ovom prilikom
niko nije tukao ova dva lica. Pojasnio je, da mu nije poznato da je protiv P.a
u MUP-u vodjen disciplinski postupak, a o ovom dogadjaju je podnijet izvještaj
nadležnim starješinama i taj izvještaj je prihvaćen. Dalje je pojasnio, da
iako je vozilo u kojem se on nalazio bilo parkirano na način kako je to opisao
on se baš u trenutku kada je ovo lice nanijelo ruke iznad glave kolege P.a
okrenuo u tom pravcu onako slučajno bez nekog razloga, a prije toga nije čuo
nikakvu galamu niti ga je iko zvao. Ova dva lica kolegi P.u nijesu pružala
neki otpor, jedan se istina malo opirao, a dok ih je kolega P. vodio preko
ulice ne sjeća se kako su se ta lica ponašala, zna da je jednog držao pomoću
poluge, a drugog za ruku. Kolega P. je ta lica savladao odjednom nisu mu
prethodno bili pobjegli. Nije pomagao kolegi P.u da savlada ova dva lica  već
je samo pomogao da privede ovo drugo lice. Ovom prilikom nije u potpunosti
prešao ulicu već je  P.a samo malo susreo. Ne zna da li je protiv ovih lica
podnijeta ikakva prijava. Pojasnio je, da je vozilo u kojem se nalazio bilo
udaljeno od mjesta gdje se nalazio kolega P. 10 - 15 metara, mogao je da vidi
prilaz lokalu  "111" ili pod uslovom da se skroz okrene lijevo.  
Svjedok  D. P.  u svom iskazu pred istražnim sudijom ovog suda od
07.04.2008.godine naveo je, da je dana 15.jula.2007.godine bio sa svojim
društvom u lokalu "Pab 111" u Podgorici, i to sa G. Z.m, B. M.om i B. D..
Negdje oko 02,00 časa posle ponoći izašli su iz lokala i krenuli ka Bulevaru
Ivana Crnojevića. Na raskrsnici sa ulicom Slobode primijetio je policajca D.
P.a kojeg poznaje od ranije iz ćevabdžinice "Kosta" na autobuskoj stanici gdje
je radio kao konobar, a gdje je P. bio čest gost. Kada ga je vidio prišao mu
je i pozdravio se sa njim, tu su kratko razgovarali, a onda je on krenuo sa
svojim društvom tj. sa B. M.om ka "Milenijumua" a druga dvojica drugova su
ostala da pričaju sa nekim djevojkama. Kada su se udaljili nekih 50-ak metara
okrenuli su se da vide da li B. i G. idu za njima i primijetili su da je
nastala neka gužva na mjestu gdje su se oni nalazili, tačnije preko puta
mjesta gdje su se oni prethodno nalazili kod benzinske pumpe. Dotrčali su do
njih i vidjeli su da P. udara G.a i to nogom u predjelu butina, a B.a rukama
po glavi i misli da ga je udarao otvorenim dlanom po glavi, a za vrijeme
udaranja vikao im je "pičke jedne, sad ću vam ja pokazati". U vrijeme kada su
oni stigli do njih, stigla je i interventna koja je razdvojila tuču. Nakon što
su stigli do P.a i još jednog policajca koji je bio sa njim, a koji nije
udarao nijednog od njegovih drugova, pitali su ih zašto P. udara B.a i G.a, a
oni nisu dali nikakav odgovor i ne zna da li su ih čuli, već su odmah po
dolasku interventne ubacili B.a i G.a u "maricu". Oni su pošli  u CB da vide
šta se dešava sa njihovim drugovima, i kad su bili ispred CB-a izašao je P.
koji je razgovarao sa njim i sa B.em, i pitali su ga šta se to desilo, a on im
je rekao da je B. Danilo stajao iza njega i rugao mu se, i stiskao ga je za
rame posprdno, pa je na to reagovao.  
U svom iskazu na glavnom pretresu od 19.06.2009.godine D. P.  naveo je,  da su
kritičnom prilikom njih četvorica on, G., B. i B. izašli iz lokala "Pab 111"
negdje posle 01,00 sati, i uputili su se u pravcu mosta "Milenijum" na kratko
su se zaustavili kod nekih djevojaka, a on se prethodno pozdravio sa P.em
kojom prilikom mu je P. rekao da budu malo pristojniji. Nakon toga su se on i
B. uputili u pravcu mosta "Milenijum" misleći da za njima idu G. i B., pa kada
su odmakli jedno 50-ak metara okrenuli su se i u tom trenutku nijesu vidjeli
G.a i B.a pa su se vratili na isto mjesto da vide šta je sa njima, i tada su
vidjeli preko puta tog mjesta kako stoje pored jednog policijskog vozila, a u
tom trenutku je vidio kako P. udara G.a nogom u predjelu nogu, a vidio je i da
je nasrnuo u pravcu B.a ali nije vidio da li ga je udarao. G. je u tom
trenutku bio pored policijskog vozila a B. je bio 3 do 4 metra udaljen od
njega i govorio je nešto u smislu "kakav je ovo turizam"a  tu je bilo još
policajaca koji su spriječili P.a da dodje do B.a kada je on bio nasrnuo u
pravcu B.a. Ne može se sjetiti da li je u trenutku kada su G. i B. bili blizu
policijskog vozila P. udarao B.a, toga se stvarno ne može sjetiti, a nakon
toga su ih potrpali u "maricu" i odveli. Pojasnio je, da su te večeri bili
popili 4 do 5 piva, a kada su se sreli sa ovim djevojkama pričali su sa njima,
htjeli su da se slikaju pa im je P. rekao da se malo smire i da se udalje.
Nije bio blizu G.a i B.a kada su pričali sa tim djevojkama, pa ne zna da li su
ih vrijedjali ili nešto slično i da li su stvarali neku buku. Bio je udaljen
jedno 4 -5 metara i pričao je sa P.em. Pojasnio je, nakon što je P. rekao da
se udalje odatle, a tom prilikom su na jednom mjestu bili G., B. i B., a on se
malo bio izdvojio od njih, i nije čuo nikakve uvredljive komentare niti neke
rasprave izmedju njih i P.a, jer se on nakon upozorenje od P.a udaljio i pošao
je do ova njegova tri druga i rekao im da se udalje nakon čega su B. i on
krenuli, a mislio je da su krenuli i B. i G.. B. je punim glasom rekao "kakav
je ovo turizam", a tom prilikom je bio udaljen na ostojanju od 3 do 4 metra, a
vjerovatno je B. to pitanje uputio državi jer je došao iz druge države.
Objasnio je, da nije vidio da su G. i B. prije upozorenja od strane
okrivljenog urlali ulicama i skakali po žandinjerima i ne zna da li je tom
prilikom bilo galame ili vike. Kada je B. rekao kakav je ovo turizam to je
rekao nakon što su se oni  vratili i kada su B. i G. već bili privedeni do
policijkog vozila.  
Na pitanje suda da pojasni razliku u svom kazivanju u dijelu gdje je pred
istražnim sudijom naveo da je vidio kako P. udara B.a rukama po glavi i to
otvorenim dlanom po glavi dok je na glavnom pretresu naveo da je vidio da je
P. nasrnuo na B.a svjedok P. D. je naveo da ne može da se izjasni odakle
potiče ta razlika u iskazu,  a u tom dijelu je tačno ono što je rekao u svojoj
prvoj izjavi pred istražnim sudijom.  
Branilac okrivljenog je prigovorio iskazu svjedoka D. P.  
Svjedok oštećeni D. B. u svom iskazu pred istražnim sudijom od
03.06.2008.godine naveo je, da je dana 15.jula.2007.godine negdje oko 02,00
časa bio zajedno sa G. Z., nalazili su se na trotoaru raskrsnice ulica
Bul.Ivana Crnojevića i ulice Slobode. Razgovarali su sa nekim djevojkama nakon
čega su one pošle, a oni su krenuli da idu preko puta stadiona "Budućnost" ne
zna tačno imena ulica. Kada su se rastali sa ovim djevojkama on ih je dozivao
da idu sa njima na provod, pozivao ih je i rukama tj. gestikulirajući rukama
da idu sa njima nakon čega mu je prišao policajac P. i pendrekom i šakama ga
udarao po ledjima i po glavi psujući mu majku. Tada je prišao Z. i pitao ovog
policajca zašto ga udara, a onda je policajac počeo da udara Z.. Zatim je
pozvao policiju govoreći im da je napadnut i policija je došla i njih privela
u CB Podgoricu. Prilikom privodjenja u CB Podgoricu morali su da stoje sa
rukama uvis uz zid i neki policajci su ih takodje tu udarali, te da smatra da
policajac P. ne treba da radi u policiji.  
U svom iskazu van glavnog pretresa od 02.06.2010.godine, svjedok oštećeni D.
B. naveo je, da živi u Austriji, u Inzburgu i preko ljeta dodje da posjeti
svoje rodjake i prijatelje. Kritične noći izašao je sa svojim drugom G. Z.m u
grad da se provedu. Pošli su do "Paba 111" i sa njima su bili još dva Z.va
druga. Tu su popili po dva piva i upoznali su neke djevojke. Htjeli su da idu
dalje i ove djevojke su pozvali da idu sa njima. Sva četvorica su izašla
napolje. Ovi drugovi od G. Z. krenuli su ispred njih, a on i Z. su ostali da
se dogovore sa ovim djevojkama da podju sa njima. Policajac P. je stajao na
ulicu kod pješačkog prelaza i prošao je pored njega i stao iza njega i
mahajući rukom pozvao je ove djevojke da krenu sa njima. U tom trenutku
policajac P. se okrenuo, tada mu je bio iza ledja okrenut i pitao ga je "šta
ti to radiš", a onda odmah je izvadio pendrek i sa tim pendrekom je počeo da
ga udara svuda po tijelu. Nakon što je prijavio policiji da ga je napao ponovo
ga je na isti način udarao. Odmah pošto je ovaj policajac počeo da ga udara
pritrčao je njegov drug Z. i rekao je policajcu "molim vas nemojte da ga
dirate nije vam ništa uradio čovječe", a ovaj policajac je rekao "šta ćeš ti,
malo ciganče, ćuti tu", i još mu je nešto rekao ne zna šta, ali zna da ga je
vrijedjao u svakom smislu, a onda je zamahnuo pendrekom i još jače je udario
Z. iza uva. Odmah su došli neki specijalci i kao prasat ih ubacili u
policijsko vozilo i priveli ih u policiji. U autu ih niko nije dirao ali kada
su došli u policiji morali su da dignu ruke uvis i tuda su prolazili neki
policajci, i svaki koji bi prošao šklapali su ih, ali ne jako. Policajac P. je
htio da nastavi da ih u policiji tuče, psujući mu majku govoreći mu "jebem ti
mater, pokazaću ti ja, gdje si ti htio", ali je onda došao jedan gospodin A. i
izvukao ih odatle. Potom su ih sproveli u nekoj ćeliji gdje su se morali goli
skinuti, nakon čega su im dozvolili da se obuku, a zatim su spavali na nekim
daskama. Zbog svega ovoga dobio je alergiju po rukama i tijelu, i godinu dana
nakon toga je imao problema sa tom alergijom. Kao posledica svega ovoga
izgubio je dobro plaćen posao, zbog čega je pretrpio štetu od najmanje 9.000
eura. Pojasnio je da je njegovo pravo ime D.. Svi su pili pivo i popili su po
dva piva od 0,33.On je sa ovim djevojkama potpuno normalno razgovarao nije
vikao niti ih je vrijedjao niti je bilo razloga da policajac P. učestvuje u
tome, a takodje se i G. Z. normalnim tonom obraćao ovim djevojkama. Objasnio
je, da nikakvog kontakta nije imao sa policajcem P.em pa ni upozorenje od
njegove strane. Tačno je da je rekao "kakav je ovo turizam", ali tek nakon što
je dobio batine od P.a, i to je rekao ljutito vjerovatno povišenim tonom. Ne
može da se izjasni tačno koliko ga je puta P. udarao palicom, nije brojao, ali
otprilike 30 puta. Pojasnio je,  da ga je više puta policajac P. udario
šamarom u predjelu glave i lica i da je privodjen  kod sudije za prekrašaj
nakon ovog dogadjaja. Pridružio se krivičnom gonjenju protiv okrivljenog i
postavio je imovinsko zahtjev.  
Branilac okrivljenog prigovorio je iskazu svjedoka oštećenog B. D.a u  dijelu
u kojim se razilazi od navoda odbrane okrivljenog navodeći da u nalazu
vještaka ne postoji izvještaj o povredama nastalim pendrekom osim otoka ispod
vrata u predjelu ključne kosti u promjeru 5x3 cm, nanijete šakom.  
Na prigovor branioca okrivljenog svjedok oštećeni D. B. naveo je, da je bio
kod ljekara, ali ne isti dan nego dan poslije, i moguće je da nije imao nekih
vidnih povreda po tijelu, ali ga je unutra sve boljelo, ledja, kičma i glava.  
Iz nalaza i mišljenja vještaka medicinske struke M.Š. od 26.06.2008.godine
proizilazi, da je u predmetnom dogadjaju G. Z. zadobio otok i krvni podliv
desne ušne školjke i oguljitnu desne zadnje strane vrata, da su navedene
povreda  posledica dejstva tupog, teškog i zamahnutog mehaničkog orudja moguće
i u jednom istom aktu (1 udarac) te da navedene povrede predstavljaju
pojedinačno i usvom zbiru laku tjelesnu povredu. B. D. je u predmetno
dogadjaju zadobio otok lijevog ključnjačnog predjela, navedena povreda je
posledica dejstva, tupog, teškog i zamahnutog mehaničkog orudja i predstavlja
laku tjelesnu povredu.  
Sud je na glavnom pretresu od 29.04.2010.godine, saslušao stalnog sudskog
vještaka medicinske struke M.Š., koji je u cjelosti ostao pri svom pismeno
datom nalazu i mišljenju od 26.06.2008.godine, i odgovarajući na pitanje
stranaka naveo je, da je u medicinskoj dokumentaciji G. Z. zadobio povrede u
vidu otoka i krvnog podliva desne usne školjke i oguljotinu desne zadnje
strane vrata. Ove povrede mogu biti posledica jednog udarca a na osnovu
lokalizacije istih nekim tupim teškim zamahnutim mehaničkim orudjem. Ne može
isključiti mogućnost da je to orudje i pendrek. U medicinskoj dokumentaciji
nema povreda u predjelu ledja pa se ne može odnosno ne može se govoriti o
vrsti i mehanizmu nanošenjem bilo kakve povrede koja nije navedena u
medicinskoj dokumentaciji, i to bi bila sama pretpostavka.Nema povreda i u
predjelu ramena a samo postoji povreda u predjelu desne zadnje strane vrata
tj. u predjelu ušiju.Dao je svoje mišljenje da su povrede nastale direktno,
odnosno udarom direktnim dejstvom sile i isključuje mogućnost da su povrede
mogle nastati padom. Stiskanje je mehanizam direktnog dejstva sile i smatra se
da je to mehanizam udara. Ne isključuje mogućnost da je ušna školjka
povrijedjena pesnicom jer je i to tupo teško zamahnutom mehaničko orudje. B.
D. je po medicinskoj dokumentaciji zadobio povrede u vidu otoka u predjelu
lijeve ključne kosti. U svom nalazu i mišljenju je opisao da ta povreda je
posledica dejstva tupog, teškog, zamahnutog orudja i to mehanizmom dejstva
sile ili udarom na osnovu opisane povrede, a to je da je povreda oko 5x3 cm,
ne može decidno govoriti o vrsti orudja koja je djelovala na taj predio, i
ovdje se radi o lakoj tjelesnoj povredi. Pojasnio je, da svako dejstvo sile ne
mora nužno ostaviti trag spolja na tijelu, a to zavisi od toga da li je taj
dio tijela bio obučen ili bez odjeće, a najviše zavisi od intezitete sila koja
je aplicirala na tijelu. Sudsko medicinski intezitet sile može biti jaki, ili
bez prefiksa jaki i u jednom i u drugom slučaju kod G.a i B.a sila nije imala
jaki intezitet.  
Na pitanje svjedoka oštećenog Z. G.a,  kako je u pitanju laka tjelesna povreda
kada ga je okrivljeni udario šakom ili dlanom u predjelu desnog uha, i da je
od tog udarca jedva ostao na nogama, vještak je naveo da ne može sporiti ovu
izjavu oštećenog G. Z. o subjektivnom osjećaju nakon zadobijanja udarca ali
navedene povrede pojedinačno i u svom zbiru predstavljaju laku tjelesnu
povredu. Dalje je pojasnio, da opisana povreda kod B.a nije nastala mehanizmom
pada na tvrdu i neravnu podlogu već je posledica direktnog dejstva sile na
opisani predio tijela, s tim što se ne može izjasniti o vrsti povrednog
orudja, jer otok 5x3cm, može biti posledica raznorodnih vrsta povrednog
orudja.  
Iz spisa P. o. za p. u P... P.br.544/07-12, proizilazi  da je kod ovog organa
vodjen prekršajni postupak protiv okrivljenih B. D. i G. Z. iz P..., zbog
prekršaja iz čl.10. Zakona o javnom redu i miru, po zahtjevu U. p. CG PJ P.
Up.br.284/2007 od 15.07.2007.godine, i da je ovaj postupak rješenjem od
22.06.2009.godine obustavljen na osnovu čl.135.st.1. tač.8. Zakona o
prekršajima C. G. jer je predmetni zahtjev podnijet protiv okrivljenih od
kojih jedan ima boravište u inostranstvu. Obzirom da je bilo nemoguće da se
održi glavni pretres sa razloga što okrivljeni B. D. živi u inostranstvu čije
prisustvo je obavezno da bi se pretres mogao održati.  
Iz izvještaja H. p. od 16.07.2007.godine na ime Z. G.a proizilazi, da je
imenovani  pregledan  u navedenoj ustanovi dana 16.06.2007.godine u 00,46
sati, i nakon pregleda upućen je ORL specijalisti u U. b.  
Iz izvještaja ljekara spec.KCCG Odjeljenje ORL od 16.07.2007.godine na ime Z.
G.a proizilazi, da je imenovani pregledan dana 16.06.2007.godine, da su
uradjene mjere liječenja i data je terapija i zakazan kontrolni pregled i
navedena je dijagnoza na latinskoj jeziku.  
Iz uvjerenja JZU Doma zdravlja P... - H. s.  od 18.07.2007.godinena ime Z.
G.a, proizilazi, da je imenovani pregledan u ovoj ustanovi
dana16.07.2007.godine u 00,46 sati od strane dežurnog ljekara, da je nakon
pregleda upućen na specijalistički pregled u K. c. i navedene su dijagnoze na
latinskom jeziku.  
Iz uputa ljekara spec.dermatologa od 18.07.2007.godine JZU D. z na ime D.a B.a
proizilazi, da je imenovani dana18.07.2007.godine, upućen na specijalistički
pregled radi liječenja i daje dijagnoza navedena na latinskom jeziku.  
Iz Uvjerenja JZU D. z. P... - H. s. od 18.07.2007.godine na ime D.a B.a,
proizilazi da je imenovani pregleda u ovoj ustanovi dana 16.07.2007.godine u
00,45 sati od strane dežurnog ljekara, navedene  su dijagnoze na latinskom
jeziku.  
Iz izvještaja H. p. od 16.07.2007.godine na ime D.a B.   proizilazi, da je
isti pregledan u navedenoj ustanovi dana 16.06.2007.godine u 00,45 sati, i
dijagnoza je navedena na latinskom jeziku.  
Iz  izvod iz kaznene evidencije na ime D. P.a izdat od  strane MUP-a Srbije
br.03/12 235-577/09 od 19.01.2009.godine proizilazi da je imenovani osudjivan
presudom O. s. u P... K.br.42/95 od 15.05.1996.godine, zbog krivičnog djela iz
čl. 165.st.1. Krivičnog zakona RS na kaznu zatvora u trajanju od 5 (pet)
mjeseci, uslovno na 1 (jednu) godinu, pa budući da takodje proizilazi da je
navedena presuda brisana 10.02.2000.godine rješenjem Opštinskog suda u P...
br. K.br.42/95 na osnovu čl.93.st.2. Zakona SFRJ, isti se saglasno odredbi
čl.123 ima smatrati neosudjivanim.  
Sud je navedeni nalaz i mišljenje vještaka medicinske struke M. Š. od
26.06.2008.godine i usmeno izjašnjenje ovog vještaka sa glavnog pretresa
cijenio kao objektivno, odredjeno, jasno i zasnovano na pravilima struke,
nalazeći da  pojašnjenje vještaka dato na glavnom pretresu u pogledu mehanizma
zadobijanja povreda i njegovog isticanja, da ove povrede mogu biti posljedica
jednog udarca, a na osnovu lokalizacije istih nekim tupim, teškim i zamahnutim
orudjem, i da se ne može isključiti mogućnost da je to orudje ili pendrek,
misleći na povrjedjivanje G. Z., kao i njegovo pojašnjenje u kojem vještak
isključuje mogućnost da su povrede mogle nastati padom, objašnjavajući da je
stiskanje i mehanizam direktnog dejstva sile i smatra se da je to mehanizam
udara, ima svoj logičan oslonac, kao u medicinskim dokumentima, tako i
iskazima samih svjedoka oštećenih, odnosno svjedoka očevidaca M.a B.a i D.
P.a.  
Na osnovu analize i ocjene svih provedenih dokaza pojedinačno i u kontekstu sa
obranom okrivljenog, u ovom postupku je nedvosmisleno utvrdjeno da je
okrivljeni izvršio dva krivična djela zlostavljanje iz čl. 166a st.2 u vezi
st.1 KZ-a, u sticaju sa krivčnim djelom laka tjelesna povreda iz čl. 152 st.2
u vezi st.1 KZ-a, na način bliže opisan izrekom ove presude.  
Naime, postojanost ovakvog ustanovljenja suda uočava se prije svega iz iskaza
svjedoka oštećenih B. Danila i G. Z., koji su na posve autentičan način
prenijeli do detalja svoja neposredna zapažanja, a koja se u osnovi svode na
isto, opisujući oba oštećena medjusobno saglasno dogadjaj koji je prethodio
reakciji okrivljenog, a koji se tiče djevojaka , pa je tako oštećeni B. u
najbitnijem naveo da je bio u društvu sa drugom G. Z.m i sa još dva Z.va druga
i da su se nalazili na trotoaru raskrsnice ulica Bul. I. C.i ulice S., da su
ovi Z.vi drugovi krenuli ispred njih jer su on i Z. razgovarali sa nekim
djevojkama i kada su se rastali on ih je dozivao da ide sa njima u provod,
odnosno pozivao ih je gestikulirajući rukama da ide sa njima, da bi ga u tom
trenutku policajac P. pitao što radi, a odmah potom izvadio pendrek i sa istim
ga udarao svuda po tijelu, dodajući da je prišao Z. i pitao policajca što radi
da bi policajac počeo da udara i Z.. Analogno ovakvom svjedočenju i G. Z. je
opisao dogadjaj, dodajući da je D. ostao iza njega da priča sa djevojkama da
bi nakon 4-5m kada se okrenuo vidio kako policajac P. udara D.a, kada  je
sasvim logična reakcija svjedoka oštećenog, koji je pitao policajca o čemu se
radi, rezultirala time da je ovaj počeo i njega da udara. Oba oštećena su bila
saglasna i u tome da su normalno razgovarali prethodno sa djevojkama, da
nijesu vikali, galamili, niti radili ama baš ništa nezakonito. Da su ova
svjedočenja vjeran i autentičan prikaz činjeničnog stanja, utvrdjuje se osim
iz usaglašenih svjedočenja i M.a B.a i Duška P.a, takodje i iz medicinske
dokumentacije kao baze na osnovu koje je i vještak medicinske struke dao svoj
stručni nalaz i mišljenje.  
Dakle, i svjedoci M. B. i D. P. su se na jednoznačan i odredjen način
izjašnjavali o okolnostima koje su kritičnom prilikom neposredno zapazili,
budući da je i svjedok M. B. u najbitnijem posvjedočio da su on i P. su
krenuli ka mostu „M“, gdje im je bilo parkirano vozilo a B. i G. su bili
ostali da pričaju sa ovim djevojkama, nakon što su prošli 50-ak metara
okrenuli su se da vide da li idu za njima i krenuli su da se vrate da vide
gdje su i kada su se vratili do mjesta gdje su prethodno stajali vidio je da
kod benzinske pumpe koja se nalazi preko puta lokala „P...“, Dj. P. i još
jedan policajac udaraju u guraju B.a i G.a, i kada im je prišao vidio je vidno
crvenilo po njihovom licu od zadobijenih udaraca.Objasnio je, da ne zna šta se
dešavalo prije ali prvo što je vidio kada se okrenuo da vidi gdje su B. i G.
je to kako ih vode preko ulici a u tom trenutku se njih dvojica nijesu
opirali, ističići,  da prije nego što su njih dvojica nastavili u pravcu „M“,
a B. i G. ostali  da pričaju sa ovim djevojkama, ponašali su se normalno i
nijesu bili od nikog upozoreni.Takodje je  svjedok D. P. potvrdio,da kada su
se udaljili nekig 50 metara okrenuli su se da vide da li B. i G. idu za njima,
i primjetili su da je nastala gužva na mjestu gdje su se oni nalazili,
dotrčali su do njih i vidjeli su da P. udara G.a i to nogama u predjelu butina
a B.a rukama po glavi, a u vrijeme kada su oni stigli do njih stigla je i
interventna koja je razdvojila tuču.Pojasnio je, da od ranije poznaje P. D. i
da mu je Dj. odnosne prilike rekao da se malo smire i da se udalje, ali nije
vidio da su G. i B. prije ovog upozorenja  od strane P.a urlali ulicama i
skakali po žandinjerama i ne zna da li je tom prilikom bilo vike i galame.Na
ovakvu ocjenu iskaza svjedoka B.a i P.a nijesu od značaja izvjesna odstupanja
u njihovim kazivanjima pred istražnim sudijom i na glavnom pretresu i to u
dijelu u kojem je svjedok M. B.  u istrazi rekao da ovaj drugi policajac koji
je bio sa P.em nije udarao B.a i G.a dok je na glavnom pretresu naveo da je
vidio kako ih obojica policajaca udaraju, dok je svjedok P. D. pred istražnim
sudijom naveo da je vidio kako P. udara B.a rukama po glavi i to otvorenim
dlanom po glavi dok je na glavnom pretresu u tom dijelu naveo da je vidio da
je P. nasrnuo na B.a, budući da su ovakva odstupanja  prihvatljiva i moguća u
konkretnom slučaju obzirom da je bila noć, i da se sa potpunom preciznošću
nijesu mogli izjasniti na ove okolnosti zbog gužve koja je tu nastala, a što
konačno i nije od značaja za drugačije zaključivanje ovog suda a ovo pri
činjenici da su ovi svjedoci vidjeli samo  dio predmetnog dogadjaja odnosno
kada je već nastala gužva, a kako su to i objasnili.  
Dakle, analizom izloženog, u ovom postupku nedvosmisleno je utvrdjeno da je
okrivljeni Dj. P. dana 15. jula.2007.godine, oko 02,00 časova, u P., u
Bulevaru I. C., kao službeno lice - policajac, u vršenju službe - kontrole
javnog saobraćaja zlostavljao oštećene B. D.a i G. Z., na način što je prišao
oštećenom B. D.u i bez ikakvog povoda uputio mu riječi "šta ti to radiš", i
odmah ga udario više puta pesnicama i pendrekom - sredstvom podobnim da tijelo
teško povrijedi ili zdravlje teško naruši u predjelu glave i ledja nanoseći mu
laku tjelesnu povredu - otok u predjelu lijeve strane vrata ispod ključne
kosti promjera 5x3 cm, nakon čega je oštećenog G. Z. više puta pesnicama
udario u predjelu glave nanoseći mu laku tjelesnu povredu - otok i krvni
podliv desne ušne školjke i oguljotinu desne zadnje strane vrata. 
Ovakvo činjenično stanje, sud je na nesumnjiv način utvrdio prije svega iz
analiziranih i prihvaćenih iskaza svjedoka oštećenih D.a B.a i Z. G.a, te
svjedoka M.a B.a i D. P.a u kojima su se ovi svjedoci u pogledu svih vitalnih
činjenica izjašnjavali na medjusobno saglasan način, i to: kako se okrivljeni
Dj. P. kritičnom prilikom prema oštećenima ponašao bez ikakvog povoda, kojim
sredstvima i na koji način ima je zadavao udarce, a čiji iskazi su podržani i
kontrolnim dokazima provednim u ovom postupku, nalazom i mišljenjem sudskog
vještaka medicinske struke M.Š. od 26.06.2008. godine, i medicinskom
dokumentacijom KCCG i to u izvještajem H. p. od 16.07.2007. godine na ime Z.
G.a, izvještajem ljekara spec.KCCG Odjeljenje ORL od 16.07.2007. godine na ime
Z. G.a, uvjerenjem JZU D. z. P. -H. s. od 18.07.2007. godine, na ime Z. G.a,
uputom ljekara spec.dermatologa od 17.07.2007. godine JZU D. z. na ime D.a
B.a, Uvjerenjem JZU D. z. P. - H. s. od 18.07.2007.godine na ime D.a B.a i
izvještajem Hitne pomoći od 16.07.2007.godine na ime D.a B.a, te konačno
usmenim izjašnjenjem vještaka medicinske struke M. Š., kojim je pojasnio da je
u predmetnom dogadjaju Z. G. zadobio povrede u vidu otoka i krvnog podliva
desne ušne školjke i oguljotinu desne zadnje strane vrata, ove povrede su
posledica jednog udarca a na osnovu lokalizacije nekim teškim zamahnutim
mehaničkim orudjem, i da su povrede nastale direktnim dejstvom sile i
isključuje mogućnost da su ove povrede mogle nastati padom, a ne isključuje
mogućnost da je ušna školjka povrijedjena pesnicom jer je i to tupo teško
zamahnuto mehaničko orudje.Da je D. B. zadobio povredu u vidu otoka u predjelu
lijeve ključne kosti, povreda je posledica dejstva tupog, teškog, zamahnutog
orudja,  i to mehanizmom dejstva sile ali ne može decidno opredjeliti vrstu
orudja koja je djelovala na taj predio, a koji nalaz i mišljenje i usmeno
izjašnjenje ovog vještaka je sud prihvatio, kao argumentovane i
objektivizirane u svakom segmentu od značaja za odlučivanje.  
Pravno kvalifikujući naprijed utvrdjeno činjenično stanje, ovaj sud nalazi da
su se u radnjama okrivljenog D. P.a stekli svi subjektivni i objektivni
elementi bića dva krivična djela zlostavljanje iz čl.166a st.2 u vezi st.1
Krivičnog zakonika u sticaju sa  krivičnim djelom laka tjelesna povreda iz
čl.152 st.2 u vezi st.1 Krivičnog zakona.Naime, postupajući na naprijed
opisani način okrivljeni je kao službeno lice-policajac, u vršenju službe -
kontrole javnog saobraćaja zlostavljao oštećene prilazeći oštećenom D.u B.u i
bez ikakvog povoda upućujući mu riječi "šta ti to radiš" a zatim ga udarajući
više puta pesnicama i pendrekom-sredsvom podobnim da tijelo teško povrijedi i
zdravlje teško naruši u predjelu glave  i udarajući oštećenog Z. G.a više puta
pesnicama u predjelu glave kojom prilikom im je  nanio lake tjelesne povrede
.Jasno je da je okrivljeni navedena krivična djela učinio u sticaju, a budući
da shodno odredbi čl.48 Krivičnog zakonika sticaj krivičnih djela postoji
ukoliko učinilac jednom radnjom ili sa više radnji učini više krivičnih djela
za koje mu se istovremeno sudi, dok je u konkretnom slučaju sticaj sa lakom
tjelesnom povredom moguć, budući da ovo krivično djelo ne obuhvata i tjelesno
povrjedjivanje. Prilikom pravne kvalifikacije, sud je imao u vidu da se od
izvršenja ovih krivičnih djela do okončanja postupka izmijenio Krivični
zakonik, pa tako umjesto ranije pravne kvalifikacije krivičnog djela
zlostavljenja i mučenje iz čl. 167 KZ-a, sada suštinski odredba čl. 167 st.3 u
vezi st.2 KZ-a figurira kao samostalno krivično djelo zlostavljanje iz čl.
166a, koja je propisana kao krivčno djelo ko zlostavlja drugog ili prema njemu
postupa na način kojim se vrijedja ljudsko dostojanstvo, dok je stavom 2 ove
odredbe propisano krivično djelo koje vrši službeno lice u vršenju službe,  pa
pri činjenici da je u pitanju ista zaprijećenost kazne, to je sud na
okrivljenog primijenio novi Zakon imajući u vidu da krivično djelo mučenje i
zlostavljanje iz čl. 167 više ne postoji kao samostalno krivično djelo.  
Sud cijeni da je okrivljeni bio svjestan, da postupajući na prethodno opisani
način, kao službeno lice - policajac, u vršenju službe kontrole javnog
saobraćaja, bez ikakvog povoda zlostavlja oštećene D.a B.a i Z. G.a, i isti je
to i htio, a takodje je okrivljeni bio svjestan da udarajući ih više puta
pesnicama i pendrekom kao sredstvom podobnim da tijelo teško povrijedi ili
zdravlje teško naruši, na taj način oštećene tjelesno povredjuje, čime čini
krivično djelo laka tjelesna povreda iz čl. 152 st.2 u vezi st.1 KZ-a, što je
u konkretnom slučaju i htio, pa se njegov psihički odnos prema izvršenim
krivičnim djelima manifestuje kao direktan umišljaj.  
Sud je precizirao činjenični opis krivičnog djela iz optužnog predloga, na
način što je u petom redu odozgo brisao riječi "uvredljive riječi"jebaću ti
majku", umjesto kojih je stavio riječi " riječi "šta ti to radiš", a ovo
shodno utvrdjenom činjeničnom stanju na glavnom pretresu tj.iskazu svjedoka
oštećenog D.a B.a koji je sud iz prethodno izloženih razloga u cjelosti
prihvatio, nalazeći da ovim preciziranjem nije povrijedjen objektivni
indentitet optužnog akta, pri čemu nijesu suvišno pomenuti da je okrivljeni te
uvrjedljive riječi uputio svjedoku oštećenom ali u dogadjaju koji je uslijedio
nakon dogadjaja koji je predmet ovog postupka.  
Ocjenjujući odbranu okrivljenog u sklopu rezultata izvedenih dokaza i
utvrdjenih činjenica, sud je našao da se ista ne može prihvatiti, a ovo usljed
niza kontradiktornosti, budući da je okrivljeni u najbitnijem pokušao
ustvrditi, da mu je kritične prilike sa ledja prišlo lice i stavilo mu ruke na
potiljak i na vrat, tada se okrenuo i zatekao ovo lice kako ga drži rukama za
vrat, i rugalo mu se na način što je jako širio usta i plazio mu je jezik i u
tom trenutku je reagovao da bi se odbranio i ovo lice je uhvatio za ruke,
primjenio je polugu na njegovu ruku i ovo lic