Posl.br. K 203/11
U I M E C R N E G O R E
OSNOVNI SUD U CETINJU, kao prvostepeni krivični, po sudiji Mariji Ćupić, kao
sudiji pojedincu, uz sudjelovanje sudskog namještenika Aleksandre Martinović,
kao zapisničara, u krivičnom predmetu opt. M. D. i B. I. iz Cetinja, kao
saizvršilaca zbog krivičnog djela protivpravno lišenje slobode iz čl. 162
st.3. u vezi st.1, a u vezi čl. 23 st.2 KZ-a, po Optužnici Osnovnog državnog
tužioca u Cetinju, Kt.br. 296/10 od 28.11.2011.godine, nakon održanog glavnog
i javnog pretresa dana 10.04.2013.god. u prisustvu zamjenika ODT Cetinje M. D.
opt. B. I. sa braniocem M. M. adv. iz Podgorice, opt. M. D. i ošt. M. J. sa
punomoćnikom Ž. M. adv. iz Podgorice, donio je dana 15.04.2013.godine i javno
objavio ovu
P R E S U D U
1.Opt. M. D. od oca B. i majke D. rodjene J. rodjen ....godine u Cetinju, gdje
i prebiva državljani Crne Gore, po zanimanju mašinski tehničar, neoženjen,
pismen, sa završenom srednjom mašinskom školom, srednjeg imovnog stanja,
osudjivan presudom Osnovnog suda u Cetinju K.br. 508/09 od 16.06.2010.godine,
zbog krivičnog djela teška tjelesna povrede iz čl. 151 KZ CG na kaznu zatvora
u trajanju od šest mjeseci uslovno na dvije godine i presudom Osnovnog suda u
Cetinju posl.br.K. 320/09 od 24.02.2011.godine, zbog krivičnog djela
nasilničko ponašanje iz čl. 399 KZ-a na kaznu zatvora u trajanju od šest
mjeseci uslovno na dvije godine,
2. Opt. B. I. od oca B. i majke B. rodjene B. rodjena ....godine u Cetinju,
gdje i prebiva državljanka Crne Gore, po zanimanju student, neudata, pismena,
sa završenom srednjom školom, srednjeg imovnog stanja, neosudjivana,
K r i v i s u
Što su:
Dana 16. novembra 2010.godine oko 00,30 časova, u ul. ... u Cetinju, iako
svjesni da je protivpravno zatvaranje lica zabranjeno, voljno protivpravno
zatvorili oštećenu M. J. iz Cetinja, tako što je okr. B. I. pozvala telefonom
oštećenu i rekla joj da dodje do kuće okr. M. D. gdje su je po njenom dolasku
sačekali oboje okrivljenih, u kojem trenutku je okr. M. D. zahtijevao od
oštećene da sjedne u vozilo marke „Audi A 4“, što je ista odbila upućujući se
prema Bajovoj ulici, ali je tada okr. M. D. sustigao i stiskajući je rukama u
predjelu vrata ugurao oštećenu u navedeno vozilo, dok je vrata od vozila
prethodno otvorila okr. B. I. te su svjesno i voljno na svirep način
protivpravno lišili slobode ošt. M. J. upućujući se sa njom vozilom u pravcu
„Lovćena“,za koje vrijeme je okr. B. I. nasilno oduzela mobilni telefon
oštećene M. J. i istu poprskala pjenom za kosu u predjelu očiju udarajući je
pri tom stisnutom pesnicom u predjelu lijeve strane čela, nagovarajući okr. M.
D. da oštećenoj slomi prste i da je ošiša makazama od pribora za nokte, da bi
po dolasku na „Lovćen“ oštećenu M. J. izveli iz vozila na put, gdje je okr. M.
D. zahtijevao od nje da skine čitavu odjeću sa sebe, ali je oštećena uspjela
da pobjegne sa lica mjesta, usled čega je kod oštećene M. J. došlo do lakog
narušavanja zdravlja , u vidu psihičkog stanja nestabilnosti lakšeg stepena,
sa zadobijenom lakom tjelesnom povredom u vidu tačkastih krvnih podliva
obostrano na vratu, crvenila i oteklina u slepoočnim regijama glave, bolne
osjetljvosti na dodir u predjelu cijele glave i oguljotine na lijevoj strani
čeone regije glave,
- čime su kao saizvršioci izvršili krivično djelo protivpravno lišenje
slobode iz čl. 162 st.3 u vezi st.1, a u vezi čl. 23. st.2 . KZ-a,
pa Sud opt. M. D. primjenom citiranih zakonskih propisa, te primjenom čl. 4,
5, 13, 15, 32, 33,36, 42, 45, 46, 51 KZ-a i čl. 226-229, 239 i 374 ZKP-a
O S U DJ U J E
Na kaznu zatvora u trajanju od 4 (četiri) mjeseca, koju ima izdržati po
pravosnažnosti presude pod prijetnjom prinudnog izvršenja,a koju mu se ima
uručanuti lišenje slobode dana 24.11.2010.godine od 09,30 časova do 12,30
časova.
Dok sud okr. Bracanović Ivani primjenom citiranih zakonskih propisa, te
primjenom čl. 4, 5, 13, 15, 42, 45, 46, 52, 53, 54 KZ-a i čl. 226-229, 239 i
374 ZKP-a, izriče
USLOVNU OSUDU
Kojom optuženoj utvrđuje kaznu zatvora u trajanju od 4 (četiri) mjeseca i
istovremeno određuje da se navedena kazna neće izvršiti ukoliko optužena u
vremenskom periodu od 2 (dvije) godine dana po pravosnažnosti presude, ne
počini novo krivično djelo.
Oštećena M. J. se radi ostvarenja imovinsko pravnog zahtjeva upućuje na
redovnu parnicu.
Obavezuju se okrivljeni da na ime troškova krivičnog postupka solidarno uplate
iznos od 1431,87 eura, te na ime paušala iznos od po 30,00 €, u korist budžeta
Crne Gore, u roku od 15. dana po pravosnažnosti presude, pod prijetnjom
prinudnog izvršenja.
O b r a z l o ž e nj e
Osnovno Državno Tužilaštvo u Cetinju, podignutom optužnicom Kt.br.296/10 od
28.11.2011.godine optuženim M. D. i B. I. iz Cetinja, stavilo je na teret kao
saizvršiocima izvršenje krivičnog djela protivpravno lišenje slobode iz čl.
162 st.3 u vezi st.1 ,a u vezi čl. 23 st. 2 KZ-a. Na glavnom pretresu
zastupnik optužbe je nakon manjih činjeničnih izmjena istakao da je provedenim
dokazima nesporno utvrdjeno da su oboje optuženih izvršili krivično djelo
protivpravno lišenje slobode iz čl. 162 st.3. u vezi st.1 a u vezi čl. 23 st.2
KZ-a, s obzirom da su radnje izvršili kao saizvršioci. Smatra da sud treba da
pokloni vjeru iskazu ošt. M. J. i to samo u pogledu objektivne okolnosti koje
čine predmetni dogadjaj, a to je da je oštećena izašla iz kuće nakon
telefonskog poziva i da je maltene fizički ugurana u vozilo kojim je upravljao
opt. M. D. Iz iskaza oštećene jasno se utvrdjuje da su optuženi nju odveli na
Lovćen i kako su prema njoj postupali i kako je bilo njeno psihičko stanje
najbolje svjedoči što je ona pobjegla sa lica mjesta u kasnim večernjim ili
ranim jutarnjim časovima i po nepristupačnom terenu zatražila je pomoć u kući
M. M. koja takodje svjedoči u kakvom je stanju bila oštećena, a uz napomenu da
se kuća M. M. nalazi na udaljenosti od oko 9 kilometara od Cetinja. Dakle
Činjenica je da sve ovo, odnosno radnje optuženih oštećena nije izmislila,
niti ih je mogla pogrešno doživjeti, iz tih razloga konačni stav je da se
optuženi oglase krivim za krivično djelo koje im je stavljeno na teret i osude
po zakonu.
Punomoćnik oštećene u završnoj riječi je istakla da se optuženi trebaju
oglasiti krivim za djelo koje im je stavljeno na teret optužnicom i osuditi po
zakonu.
Opt. M. D. je u svojoj odbrani datoj na zapisniku dana 14.12.2010.godine i na
glavnom pretresu istakao da je 16.11.2010.godine oko 11,30 sati prije ponoći
pozvao J. jer se nalazila kod cure koja radi kod njih i pomaže njihovoj majci
u održavanju domaćinstva, da dodje da popričaju u vezi problema kojeg je
napravila prema B. I. da porazgovara sa njom da njegova i njena veza više ne
može da postoji, jer više ne želi da bude sa njom, a ona je uporno više puta
zvala njega na telefon i tražila da ponovo budu zajedno, ali je on uporno
odbijao, jer ne želi tu vezu. Ista je došla i oni su sjeli u kola da nebi
stojali napolje da se provozaju i popričaju normalno kao zrele i svjesne osobe
i da razjasne situaciju koja se desila. U toku vožnje su se zapričali i
krenuli prema Lovćenu da se nebi vozilo kroz grad i tako su stigli bliže
Ivanovim Koritima i kroz priču, na mjestu ispred Ivanovih Korita ona je
odjedanput tražila da izadje napolje govoreći da je pušte na mir i da ne želi
više sa njima da priča. Sav put od Cetinja do Lovćena pričali su o slučaju
koji se desio izmedju nje i Ivane, a to je da je ona zvala i slala na fejsbuk
neke poruke njenom bivšem momku i tako je povrijedila njenu intimu i Ivana je
tražila od nje da joj objasni zbog čega je to radila, zašto i odakle je njoj
pravo da to radi. Ona je priznala da je to radila i tražila je od Ivane da joj
oprosti i izvinjavala se i rekla da je pogriješila. On je čitavim putem tražio
od J. da prekinu vezu da ne želi više sa njom da bude i da uzalud pokušava da
se pomiri, jer za njega ta veza nije ništa značila.
Nije tačno da su je on i I. fizički maltretirali, samo su vodili malo žučniji
razgovor i pričali da to jednom raskrste. Kada je J. izašla iz kola i on je
izašao i zvao je da se vrati u kola, govoreći samom sebi što će mu to i
obratio se Ivani da vide što da rade i da je zovu da se vrati. On je uporno
zvao, ali se J. nije odazivala ,jednostavno se sklonila van puta, odnosno
spustila ispod asfalta i on je nije mogao primijetiti. Poslije zvanja 15 – 20
minuta da se vrati u kola više na to nije insistirao, i to je bila njena
volja, tako da on ničim nije doprinio da taj potez napravi. Oni su se okrenuli
i vratili kući, usput su razgovarali o tome što je napravila ova cura bez
razloga, zašto je to uradila kad je nije povrijedio, uvrijedio ni fizički
zlostavljao. Postavljao je samom sebi pitanje što da radi. Kada je došao u
Cetinje razdvojio se sa Ivanom i pošao kući, misleći čitavu noć što mu se
desilo. Sjutradan oko 10 – 11 sati dobio je poziv da se javi u policiju, jer
ga je M. J. prijavila da je fizički zlostavljao i izbacio iz kola na Lovćenu.
To nije tačno, a za sve što se desilo je spreman da joj se izvine i da joj u
lice kaže da to nije bila njegova želja, već njena odluka, i htio je samo da
ljudski završe ljubavnu vezu. Sve je to ispalo ne njegovom željom, nego njenim
ponašanjem. Tvrdio je da je nije fizički maltretirao ni vrijedjao, kao ni
Ivana. Žao mu je sve što se desilo i ispalo je kako ne treba i ne njegovom
krivicom. Teško mu je ovo palo i nije vaspitan da bi tako nešto napravio jer
je to bila cura koju je volio i odredjeni dio života proveo sa njom. Istakao
je i to da nijesu tačni navodi optužbe da je počinio krivično djelo koje mu je
stavljeno na teret, da ne prihvata ni krivicu ni krivično pravnu odgovornost
za isto. Dodao je i to da iako je donijeta mjera kojom mu je zabranjen
prilazak oštećenoj na udaljenosti od 30 metara, ista je dolazila u kuću kod
njegovog strica, šetala se ispred njegovog radnog mjesta, s obzirom da radi
kod strica, a u poslednje vrijeme su i učestali telefonski pozivi sa
zaštićenog broja, te je mišljenja da mu je te pozive upućivala oštećena. Njene
stvari i to jaknu i telefon nije joj vratio već je ostavio kod jedne djevojke
koja pomaže njegovoj majci, a kod koje je J. dolazila, a iz razloga da nebi
napravio nešto ružno. Naveo je i to da je oštećena tražila da izadje iz
vozila, a iz razloga jer je govorila da je pušte na mir i osjećala se krivom
što je uradila to njemu i I. Nakon što je tražila da izadje iz auta on se
zaustavio.
Branilac opt. B. I. M. M. adv. iz Podgorice u završnoj riječi je istakao da
iskazuje žaljenje zbog dogadjaja koji se desio, a pogotovo zbog činjenice da
je oštećena u zimskom periodu u ranim jutarnjim časovima bila sama na Lovćenu
na nenaseljenom mjestu, zbog čega je bila izložena velikim neprijatnostima, pa
okrivljena B. I. i njena porodica iskazuju posebno žaljenje zbog predmetnog
dogadjaja. Medjutim, kada je riječ o krivično pravnoj odgovornosti okrivljene
ukazuje na nespornu činjenicu da je oštećena dobrovoljno došla oko 01,00
časova u ul. .... na Cetinju i da je došla kako je to sama navela po pozivu
nekog ženskog glasa, pri čemu se želi prikazati da je to bila okr. I. Naime,
bilo bi jako čudno da neko u to vrijeme izadje na ulicu na poziv nepoznate
osobe, pa stoga ne mogu da stoje navodi iz optužnice da je okrivljena B. I.
pozvala telefonom oštećenu i rekla joj da dodje do kuće okrivljenog M. D. ovo
naročito jer to ni oštećena pred sudom nije navela, niti je navela da je nju
pozvala okr. B. I. U odnosu na navode oštećene koji se odnose na ostale radnje
koje je navodno preuzela okr. B. I. ukazuje sudu da su ti navodi krajnje
nepouzdani i kontradiktorni. Potpuno je razumljivo da je oštećena zbog
ambijenta u kojem se našla bila u šoku, kako je to sama navela, medjutim, iz
službene zabilješke Uprave policije sačinjene istog dana oko 05,30 časova,
zapisnika o prijemu krivične prijave podnesene protiv I-tuženog i same
krivične prijave od 24.11.2010.godine oštećena u svim ovim pismenima ne
spominje okr. B. I. Zapravo, oštećena ne navodi čak ni nespornu činjenicu da
se kritičnom prilikom u vozilu nalazila i okr. B. I. Kod ovako nespornog
utvrdjenja postavlja se pitanje zašto oštećena istog jutra nije prijavila i
okr. B. I. jer je razgovor sa I.i njenim roditeljima bio nakon podnošenja
krivične prijave protiv M. D. Pored toga oštećena ne navode okr. B. kao
izvršioca ni prilikom razgovora sa svjedokom M. M. već je istoj na pitanje
odgovorila da je momak izveo u planinu i tu ostavio. Krajnje je nelogično,
neodrživo i neprihvatljivo kao dokaz da neko ko je imao aktivnu i agresivnu
ulogu u predmetnom dogadjaju prilikom podnošenja krivične prijave zaboravi da
prijavi takvog izvršioca.Ova činjenica prilikom ocjene vjerodostojnosti
kazivanja oštećene ne može se zanemariti i sud je mora cijeniti i u sklopu sa
nalazom i mišljenjem vještaka, odnosno zaključcima koji su dati pod rednim
brojem 1, 2 i 3 obzirom da nije dokazano da je opt. B. I. počinila krivično
djelo koje joj je optužnicom stavljeno na teret, pa je predložio da je sud
oslobodi od optužbe.
Optužena B. I. u svojoj odbrani datoj kod Istražnog sudije na zapisniku dana
07.12.2010.godine je istakla da je te noći došla da razgovara sa D. da bi
popričali sa njegovom bivšom curom M. J. jer je interesovao jedan njen dio
razgovora koji je vodila što se tiče njene intime koji je povrijedio, pa je
htjela da je pita zašto i zbog čega ulazi u njen intimni život kada nema
razloga jer ona ima pravo voditi život onako kako hoće. U tom trenutku kada je
došla i bila sa D. nakon pet minuta vjerovatno u prethodnom dogovoru sa nekim
od prijatelja D. ili samog D. došla je Jovana i ona je imala samo jedan cilj
da zaštiti sebe i svoju intimu. Oni su je zamolili da sjedne u kola da
razgovaraju, jer je bilo prijatnije u kolima nego napolje i u toku razgovora
krenuli su prema Lovćenskoj ulici, nemajući cilj samo da se voze i da završe
taj dio razgovora da se nebi kroz grad vozili u kasne sate. Ona je u startu
obavila razgovor koji je interesovao i korektno su pričale, tako da je ista
shvatila cilj njenih pitanja, kao i to da joj objasni zbog čega je sve to
napravila kada nema nikakvog razloga, a za njen odnos sa njenim bivšim momkom
D. ona nema nikakve veze, niti je to interesuje niti je to ikada pitala u
kakvom su oni odnosu. Kada je to shvatila J. se njoj izvinula više puta i
zaključila je da to što je napravila nije lijepo i priznala je grešku. Tokom
vožnje oni su se odaljili od samog grada ali ne sa namjerom da se udalje da bi
imali neki krajnji cilj, to je sve ispalo slučajno, jer nakon njenog razgovora
sa J. D. je razgovarao o njihovim odnosima a ona je sjedjela i slušala i nije
se uključivala u razgovor, jer je to njihova intima. To je bio normalan
razgovor i korektan bez ikakvog maltretiranja, bilo je malo žučnijih kontakata
ali ne nešto što bi ličilo na maltretiranje. Fizičkih kontakata izmedju D. i
J. nije primijetila, ali u raspravi i verbalnim kontaktima J. je u jednom
trenutku bila razdražena i nervozna i tražila je da izadje iz kola, a takodje
i od njega da zaustavi vozilo. On je isprva odbijao, ali kada je ona
insistirala on je stao i rekao „dobro ajde kad oćeš tako neka ti bude“. J. se
udaljila od kola ali ničim izazvana a ona se obratila D. i kazala mu da nema
nikakvog smisla i da treba da je vrate kući. D. je to napravio i zvao je više
puta izlazio je iz kola i tražio je u pravcu tamo gdje je čuo šumove i imao
neku prestavu da je tu. Poslije 15-tak minuta čekanja da se vrati okrenuli su
se i vratili kući. Usput su raspravljali da je sve ispalo kako ne valja i da
nije trebalo to da se desi, žao im je bilo što je ostala, htjeli su opet da se
vrate ali su došli do zaključka da bi se ona još jače prepala i da je nebi
povrijedili još jače pa su odustali od toga nadajući se da će sve biti
normalno i da će se ona vratiti nazad. Kada su se vratili u grad tražila je da
je odvede kući i pošla je razočarana i opterećena, jer je sve ispalo onako
kako nije željela. To je i danas opterećuje i traži izvinjenje ako misli da je
išta doprinijela tome što se desilo, jer se stavlja i njenu kožu i zna u
kakvom je psihičkom stanju bila, tako da bi joj velika satisvakcija bila da je
shvati i primi njeno izvinjenje i izvinjenje čitave njene porodice, te da budu
drugarice i zaborave na sve to. Što se tiče samog doživljaja ističe da niko od
njih nije želio i planirao, a takodje ni imao cilj da se takav dogadjaj desi.
Njen odnos sa Jovanom u kolima je bio korektan, nije je ni fizički ni verbalno
maltretirala nego ja sa njom vodila samo normalan i civilizovan razgovor. Što
se tiče D. i on je vodio normalan razgovor ali povremeno žučan, što se u tim
situacijama i očekuje, ali tvrdi takodje da fizičkog nasilja i od njegove
strane nad njom nije bilo, niti bilo kakvog nasilnog ponašanja. Ističe još
jednom da joj je krivo zbog svega što se desilo, da joj je to neprijatno a i
što je sebe dovela u ovakvu situaciju, jer nije tako vaspitana i napominje da
nije imala za cilj da nikoga vrijedja ni maltretira. Dodaje i to da nijesu
tačni navodi optužbe da je počinila krivično djelo koje joj se stavlja na
teret, ne prihvata krivicu i krivično pravnu odgovornost za krivično djelo.
Optužena B. I. je u završnoj riječi prihvatila u potpunosti odbranu svog
branioca.
Radi razjašnjenja ove krivično-pravne stvari sud je u dokaznom postupku na
glavnom pretresu proveo dokaze: saslušao oštećenu M. J. svjedoka M. M. I. I.
B. B. B. B. M. V. M. T. M. L. M. S. M. V. M. B. stalnog sudskog vještaka
neuropsihijatra dr. Dj. V.,S. I. L. i Š. N. pročitao nalaze i mišljenja
sudskih vještaka specijaliste psihijatrija S. L. i psihologa Š. N. od
10.12.2012.godine, Đ. V.pročitao nalaz i mišljenje sud.vještaka med.struke dr.
R. S. posl.br.Kri. 280/10 od 29.11.2010.godine i pročitao izvještaj UP
Ispostave Cetinje iz kaznene evidencije br. 02-245-3344/2 od 12.10.2011.godine
za okr. M. D. i B. I.
Oštećena M. J. u svojoj izjavi je navela da pola sata poslije ponoći dana
15./16.11.2010.godine dobila je poziv na telefon tj. ženski glas je pozvao da
izadje ispred stana svojeg bivšeg momka i da dodje jer će je ona tu čekati.
Odazvala se i došla na mjesto gdje joj je rečeno. Nije poznala glas koji je
zvao. Kada je došla ispred kola stajala je I. B. i njen bivši momak M. D.
Prišla je i pitala zašto je traže, a D. je rekao da sjedne i da se malo
provozaju da bi popričali. Ona nije htjela i odbila je, jer nije imala o čemu
da priča i okrenula se i uspjela da se vrati do ćoška Bajove ulice gdje je on
stigao i uhvatio je za vrat rukama i ubacio u kola. Ivana je otvorila vrata da
bi je na silu ubacili. Kada je ušla u kola Ivana mu je rekla da joj uzme
telefon i odmah nakon toga izvadila pjenu za kosu i naprskala je direktno u
oči. Nakon toga D. joj je rekao „vidjećeš što ćeš da doživiš“ i krenuli su
prema Lovćenu. Ona nije ništa pričala ,a oni su pojačali muziku i medjusobno
se dogovarali što će da joj urade. Vozili su se skoro do kilometar ispod
Ivanovih Korita gdje su stali i tom priliom Ivana mu je naredjivala što da
radi dalje sa njom, sugerisala mu je kao na primjer „slomi joj prste“, a on
joj je odgovorio da nema srca da to napravi. Onda mu je ona ponovo saopštila
da je ošiša sa makazama od pribora za nokte, našto je on prećutao, ali nije
preduzeo nikakvu radnju. D. joj je poslije toga rekao da skine jaknu i da
izadje iz auta. Ona ga je zamolila da je vrati kući, ali su oni odbili.On je
izveo na cestu i to je bilo blizu šume i tu je ostala, a oni su produžili i
okrenuli prema dolje, i ona je pješke išla i poslije nekih 10-tak minuta
naišao je ponovo D. sa I. u auto, prišao joj je i tražio da se skine čitava da
ostane gola. On je izašao iz auta ,dok je I. ostala da sjedi u auto da bi
nakon minut naišlo auto „Golf“ u kojem su bili momak i djevojka i upitali ga
„D. šta je to“, našto je on odgovorio „ništa, ništa brate, samo ti dalje
nastavi“. D. je poslije toga ušao u auto, a ona je prestrašena počela da
preskače branike i da se krije od njih da oni nebi više prema njoj radili to
što su naumili. Kada se sakrila drugi put čula je D. kako je zove „J. J.“ i
upalio je svijetlo od auta u pravcu gdje je ona otprilike bila. Nije se
odazivala nego ćutala, jer je bilo strah ako se javi da će biti dalje
maltretirana. Tu je bila sakrivena nekih 15-tak minuta i onda je izašla na put
jer su oni pošli i krenula je pješki da ide kući. Nakon odredjenog vremena
ugledala je kuću sa svijetlom pored puta, uputila se ka kući, lupala na prozor
od kuće i onda joj je otvorila vrata gospodja M. M. koja u prvom momentu nije
htjela da je pušti u kuću, jer nije znala ko je, ali je onda ona objasnila o
čemu se radi, tako da je ušla u kuću. Očistila joj je lice, obukla je,
zagrijala je, dala joj cigaretu i telefon da zove policiju, ali sa njenog
telefona nije pozvala policiju nego taksi I. L. koji je došao za nju i pitao
je preko telefona gdje se nalazi, a ona je objasnila tačno lokaciju i kazala
da je to na 9-om kilometru prema Lovćenu. On je došao za nju, ušla je u kola i
došla kući. Kada je stigla kući pozvala je svog bišveg momka D. M. i zamolila
ga da joj donese mantil, jer se u njemu nalazio indeks sa fakulteta i 40 ,00
eura koje je trebala da uplati za ratu i telefon koji je on uzeo. Na to je on
odgovorio da neće to da uradi, a ona mu je rekla da će ga prijaviti policiji,
i na to je odgovorio da prijavi. Spustila je slušalicu i pozvala policiju.
Ispred njene kuće nakon poziva došao je policajac koji je odveo u Hitnu pomoć
da joj se ukaže medicinska pomoć, a nakon toga u Stanicu policije gdje je dala
izjavu. Za izjavu što je dala u Stanicu policije ističe da je dala pod šokom,
jer nije bila svjesna situacije u kojem se u tom trenutku našla, čak od šoka
nije mogla pojedinosti da se sjeti, a i bila je prestravljena da bi nakon
perioda koji je prošao tačno imala sliku tog dogadjaja i sada su joj u ovom
trenutku jasne sve slike i svega se sjeća što joj se desilo. Istakla je i to
da ne može da shvati ponašanje D. jer ga poznaje pola godine, a bila je i u
njegovu kuću dvije godine, tako da je to sve iznenadjuje i nije se nadala
takvim postupcima, tako da želi da joj i jedno i drugo objasne zašto su to
uradili, jer kada je pitala Ivanu ona nije htjela ništa da joj odgovori, a D.
nezna kao takvog, jer dok su se zabavljali nijesu se za taj period svadjali.
Navedenog dogadjaja M. D. i B. I. su joj zajedno nanijeli fizičke povrede i to
na način što je povrede zadobila prskanjem pjene u predjelu očiju od strane B.
I. i udarcem u predjelu čela sa lijeve strane i to stisnute pesnice od iste, a
od strane M. D. je zadobila povrede u predjelu vrata prilikom ubačanja u
vozilo kada je isti stisnuo sa obje šake u predjelu vrata. Dodala je i to da
je nakon ovog dogadjaja B. I. došla u njenu kuću sa roditeljima, te da je tom
prilikom priznala da je postupala na način kako je navela, plakala je, tom
prilikom je govorila da je M. varao i jednu i drugu, da bi nakon dva dana
ponovo u njenu kuću došao otac M. D. i izjavio da njegov sin to nebi napravio,
već je to uradio po nagovoru B. I. koja je i priznala da je to uradila.
Pridružila se krivičnom gonjenju protiv optuženih i postavila je imovinsko
pravni zahtjev. Istakla je i to da I. I. ne poznaje, sa istim je komunicirala
preko fejsbuka i on se njoj javljao da je pita da li zna u kakvim su odnosima
B. I. i M. D. Strica M. D. je upoznala dvije godine prije nego što je bila u
vezi sa D. i kod njih nije bila nikada u poslovnom odnosu nego je njihovo
dijete čuvala čisto iz zadovoljstva. Izbjegavala je da prolazi pored D. kuće.
Navela je i to da je D. radio prema njoj ono što mu je I. rekla i sjeća se da
mu je ista rekla da joj lomi prste i kida kosu. Kada je naišlo vozilo „Golf“,
ljudima koji su bili u tom vozilu nije mogla ništa da izgovori zbog toga što
je M. tom prilikom držao za rep u koji joj je kosa bila vezana, a i momak se
taj obratio samo D. dok nju niko ništa nije pitao. Kao što je i naprijed
navela u Dom zdravlja nije odmah pošla kada se taksijem vratila na Cetinje,
već kako je i navela M. D. je zvala sa fiksnog telefona i rekla mu da joj
vrati indeks, jer je sjutradan imala ispit i ako joj ga ne vrati da će ga
prijaviti policiji, što je i uradila i policija je odvela na pregled u Dom
zdravlja. Cijelo vrijeme B. I. joj govorila da njena majka radi u sud, i tek
kasnije je saznala od njene majke koje poslove radi u sudu, da je računovodja
i ista joj je rekla da će I. odgovarati i da je neće braniti. Da je I. I.
momak B. I. saznala je tek kada joj se taj momak javio preko fejsbuka. Tražila
je od M. D. da je vrati kući iako je trpjela psihičko i fizičko nasilje zato
što bi sigurno to svako uradio kada se nadje u situaciji u dva sata izjutra u
šumi. Za vrijeme njene veze sa D. nije bilo nasilnog ponašanja tako da nezna
što mu se te noći dogodilo. Navela je i to da je 24 sata nakon dogadjaja
prijavila B. I. i da to prvobitno nije uradila jer je majka iste zamolila da
to ne uradi ,dok I. otac ne popije lijek jer boluje od šećerne bolesti, pa da
je prijavi nakon toga.
Svjedok M. M. u svojoj izjavi je navela da se u noći 16/17. 11. 2010.godine
negdje oko 03,00 časova poslije ponoći nalazila u svojoj porodičnoj kući u
Dugim Njivama prema Lovćenu negdje oko 9 km od Cetinja. U jednom trenutku dok
je spavala čula je da neko kuca na prozoru i moli za pomoć riječima „molim vas
otvorite mi“. Ona je tada ustala i na prozoru od kuće vidjela djevojku
odprilike 20-tak godina i pitala je što je tu, zašto je tu i odakle je. Na to
je odgovorila da je momak izveo na Ivanova Korita i da je tu ostavio. Nakon
toga pitala je čija je i ko je, našta je ona odgovorila da je M. Na njeno
traženje dala joj je telefon da pozove taksi i pitala je da joj objasni kako
da kaže taksisti da dodje za nju, što je ona i uradila. Poslije toga je
pustila u kuću jer je primijetila da je potresena i da je imala malu
ogrebotinu na nosu, i ista je bila samo u jednoj tankoj majici. Kada je ušla u
kuću ogrijala se, dala joj džemper i tom prilikom nije više ispitivala o
dogadjaju, jer je vidjela da je vidno potresena pa nije htjela da je još više
uznemirava. U medjuvremenu došao je taksista i ona je otišla sa njim. Dodaje i
to da osim što je bila u tankoj majici bila je u veoma lošem stanju i na njeno
pitanje zašto se zadesila tu rekla je da je momak izveo u planinu i ostavio i
pri tom uzeo jaknu i mobilni telefon. Istakla je i to da poznaje ćud planine i
po njenom mišljenju ista nebi mogla još mnogo izdržati i da je bila u jakni ,a
ne bez nje, obzirom da je bio novembar mjesec. Opisala joj je i to čiji je
momak i da je bila djevojka sa njim, ali joj njeno ime nije rekla. Nije
vidjela neke druge povrede kod oštećene ,osim kako je i navela ogrebotine na
nosu.
Svjedok I. I. u svojoj izjavi je naveo da B. I. dobro poznaje jer je sa istom
bio u dužoj vezi, dok M. D. ne poznaje. Vezano za M. J. pojasnio je da ga je
ista dan prije nego što se desio dogadjaj kontaktirala putem interneta i tada
mu saopštila neke informacije, a koje su se odnosile na odnos izmedju B. I. i
njega. Sledeći kontakt je bio tokom naredne noći kada ga je pozvala putem
fiksnog telefona i upoznala ga što se dogodilo, odnosno da je bila ostavljena
na Ivanović Koritima od strane B. I. i M. D. kao i da je bila maltretirana.
Rekao joj je da je to užasno što joj se dogodilo, te ako je to zaista tako da
se obrati nadležnim organima ili roditeljima i nakon toga više nije dolazio u
kontakt sa njom. Istakao je i to da je J. prva kontaktirala njega.
Svjedok B. B. u svojoj izjavi je navela da je o dogadjaju saznala dana
17.11.2010.godine na svom radnom mjestu, nakon čega je otišla kod porodice M.
da vidi o čemu se radi, i nije znala da je i njena kćerka sudionik tog
dogadjaja. Kod M. je saznala da im nije jasno odakle uopšte B. I. u toj priči
kada se radi o odnosu izmedju M. D. i M. J. Nakon ovoga obavijestila je
supruga pa su zajedno sa njihovom kćerkom otišli ponovo kod porodice M. da bi
se I. i J. suočila. Medjutim, tom prilikom zaključila je iz njihovog razgovora
da su se ranije srele da do ovoga svega nebi došlo. Koliko joj je poznato J.
je sama napustila vozilo u kojem se nalazila i teško joj je pala to što je
djevojka sama išla u kasnim večernjim časovima po planini. Tom prilikom je još
jednom istakla da J. ni u jednom trenutku joj nije rekla što joj je Ivana
uradila dok je bila sa njima u vozilu. Pojasnila je i to da je prvobitno u
kuću M. otišla sa stricem oštećene, nakon čega je njen suprug sam otišao u
kuću kod M. da bi tog dana ili sjutradan ponovo svi zajedno otišli u kuću kod
oštećene.
Svjedok B. B. u svojoj izjavi je naveo da je o samom dogadjaju saznao dan ili
dva nakon istog, tako što ga je supruga pozvala putem telefona, te kada je
došao po nju ista mu objasnila da je bio neki dogadjaj u koji je uvučeno i
njihovo dijete te je on pošao u kuću kod M. da vidi o čemu se radi. Tom
prilikom nije registrovao da je bilo neke veće agresije u tom vozilu, sem
svadje a njemu je prvenstveno bio cilj da utvrdi istinu. Kada je izašao iz
kuće M. pozvao je I. I. bivšeg momka njegove kćerke koji ga je upoznao da je u
više navrata dobio poruke kako putem telefona, tako putem fejzbuka od M. J.
medjutim njega nijesu interesovali ti njihovi lični odnosi, već prvenstveno to
da vidi šta isti zna u vezi svega ovoga, i isti je bio upoznat sa dogadjajem
ali nije znao što se tačno dešavalo, jer ga to nije interesovalo. Kako bi se
utvrdila istina zajedno je sa I. i suprugom B. sjutradan otišao u kuću kod M.
u večernjim časovima i kada su došli sukob izmedju I. i J. koliko je mogao
zaključiti se vodio oko momaka, a on je sve to registrovao kao dječju priču.
Kada su ga M. upoznali da bi i protiv I. mogli da podnesu krivičnu prijavu,
nije pitao iz kojeg razloga već im je rekao da ako smatraju da treba neka je
podnesu. Navodi i to da je čuo da je oštećena predložila I. da se udruže
protiv M. D. što I. nije prihvatila, a nebi ni smjela prihvatiti protiv bilo
koga. Iz njihovog razgovora nije mogao da zaključi o čemu se tačno radilo u
vozilu sem da je bila svadja i vrijedjanje. Rekao je i to da je da je M. J.
ostavio broj telefona da ga nazove ako je I. pogleda ili uznemiri.
Svjedok M. V. u svojoj izjavi je naveo da je o samom dogadjaju saznao u
jutarnjim časovima. Tog istog dana u njegovu kuću je došla majka B. I. sa
njegovim bratom i tom prilikom ga zamolila da o dogadjaju ne upoznaje njenog
supruga dok isti ne popije tabletu jer je šećeraš. Na to je pristao, a u
popodnevnim časovima u njihovu kuću došao je i otac B. I. i korektno dao u tom
trenutku njegovoj kćerci broj telefona da ako joj nešto treba ili ako bi je
Ivana uznemirila da mu se javi. Isti je tom prilikom i pitao dali može da
dodje u njegovu kuću zajedno sa suprugom i kćerkom, našta je on pristao i oni
su te večeri došli zajedno. Tom prilikom otac B. I. je rekao njegovoj kćerci
da ispriča što se desilo, te kada je ona završila sa svojom pričom isti se
okrenuo prema I. pitao dali je to istina i ona je odgovorila potvrdno i isti
joj je rekao „neću da znam, truni“. Dodao je i to da je njegova kćerka
ispričala to veče da su je ubacili u vozilo, da su pokušali da joj kidaju
kosu, nokte, da je B. I. poprskala sprejom u oči, da su čak željeli da je
skinu golu te da nakon što je pobjegla od njih je skakala sa nekih litica do
prve kuće gdje je našla svijetlo. Naveo je i da njegova kćerka prvobitno nije
prijavila B. I. iz razloga što je bila sva rastrojena i nije znala što se radi
od nje.
Svjedok M. T. u svojoj izjavi je navela da je o dogadjaju saznala od svoje
kećrke koja joj je ispričala da je pozvao M. D. nakon čega je nasilno ubačena
u vozilo u kojem je bila i djevojka B. I. da je doživljavala maltretiranje, da
je B. I. govorila M. da joj lomi prste, našto on nije pristao sa obrazloženjem
da za to nema srca, da je B. I. poprskala sprejom za kosu po očima, nakon čega
su je izbacili iz vozila, i D. je tražio da skine svu gardarobu sa sebe. U
ponedeljak ujutro J. je podnijela krivičnu prijavu protiv D. a u podnedjeljak
veče je pokušavala da podnese krivičnu prijavu protiv B. I. medjutim u
policiji su ih obavijestili da je u toku neka akcija, pa da dodju sjutradan.
Ujutro je njen djever M. S. ih obavijestio da će doći majka B. I. te da
sačekaju sa podnošenjem krivične prijave. B. B. je došla u njihovu kuću, J. je
ponovila njoj što joj se desilo i ista ih je zamolila da ne podnose krivičnu
prijavu dok ne pripremi svog supruga našto su oni pristali. U popodnevnim
časovima došao je B. B. kada je J. ponovo ispričala što joj se desilo isti ih
je pitao dali može doći sa suprugom i kćerkom kako bi se njih dvije suočile, a
nakon što I. dodje iz Podgorice gdje studira. Pristali su i te iste večeri
došao je B. B. sa suprugom i kćerkom i tom prilikom rekao J. priča, te je ona
ponovila što joj se dešavalo, nakon čega se isti obratio Ivani riječima „dali
je to istina“, pa kako je ona odgovorila potvrdno rekao joj je koliko se sjeća
„onda truni“. Napominje da kako joj je kćerka ispričala B I. joj je tom
prilikom govorila da neće moći da dokaže što se desilo, da niko nezna da je
ona na Cetinju, već da misle da je u Podgorici. Sa kćerkom je mjesec i po dana
posjećivala psihologa i dan danas se ista budi noću i ima košmarne snove od
svega što joj se desilo. Nije tačno da je I. pitala J. da se udruže protiv M.
i iz čistog respekta prema porodici B. koja im je pomogla u nekim teškim
trenucima nijesu željeli da prijave Ivanu, dok J. ne da prvi iskaz pred sudom,
a kako bi izbjegli da policija privodi Ivanu, te nakon što je završeno
podnijeta je i krivična prijava protiv Ivane.
Svjedok M. L. u svojoj izjavi je naveo da je o dogadjaju saznao od svoje
sestre koja mu nije ispričala sve u detalje, jer je to jutro krenuo u školu,
medjutim kada se vratio kući roditelji su ga upoznali sa svim što se desilo.
Sjutradan u njihovu kuću prvo je došla B. B. koja je molila da se ne podnese
krivična prijava dok svom suprugu koji ima zdravstvenih problema ne da lijek,
da bi potom došao B. B. koji je pitao dali može zajedno sa suprugom i kćerkom
doći u njihovu kuću kako bi se ispitalo dali je sve istina što J. kaže. Kada
su došli te noći J. je ponovila što joj se desilo, a nakon toga B. B. je pitao
dva puta svoju kćerku dali je to istina, te kada je ista odgovorila da jeste
obratio joj se riječima „onda truni“. Njegov otac je tom prilikom rekao da u
slučaju da Ivana prizna pred sudom da se neće pridružiti krivičnom gonjenju
protiv nje.
Svjedok M. S. u svojoj izjavi je naveo da su ga dana 16.11.2010.godine oko
6,30 časova pozvali iz Stanice policije i upoznali ga da se njegova bratanična
J. nalazi u prostorije policije. Otišao je u Stanicu da vidi o čemu se radi,
kada ga je ista upoznala da je momak povezao vozilom i ostavo na Lovćen. Nakon
podnošenja prijave otišli su kod njegovog brata kući, a on nakon toga na
posao. U popodnevnim časovima zajedno sa svojom suprugom otišao je u kuću svog
brata i pričali su o dogadjaju, a J. je njegovoj supruzi rekla da se sjetila
da je zajedno sa M. D. bila jedna ženska osoba, te da se radi o B. I.
Dogovorili su se da podnesu krivičnu prijavu protiv iste, i on je nazvao u
Stanicu policije oko 23,30 časova i isti su ga obavijestili da je u toku neka
akcija te da nije kasno da se prijava podnese u jutarnjim satima. Kada je
otišao na posao upoznao je B. B. majku B. I. da će njegov brat da podnese
krivičnu prijavu protiv njene kćerke, pa je ista zamolila dali može da
kontaktira brata, kako isti nebi podnio prijavu dok ne razgovara sa njom.
Bratu je to prenio, isti je pristao i on je zajedno sa B. B. pošao u kuću svog
brata gdje su je upoznali što se dešavalo sa J. nakon čega je ista zamolila da
se ne podnosi krivična prijava dok ne porazgovara sa suprugom, a radi njegovih
zdravstvenih problema. Brat ga je upoznao da je dolazio B. B. te da će ponovo
doći uveče sa suprugom i kćerkom, pa da bude i on prisutan. Kada su došli B.
je tražio od J. da ispriča što se dešavalo, te kada je ona ispričala obratio
se svojoj kćerci sa riječima „dali je to istina“ i kada je ona priznala da je
sve to istina on joj je rekao „onda truni, neću da znam, to ova porodica nije
zaslužila“. Ističe i to da je bilo dogovoreno da će J. prilikom prvog
saslušanja u sudu pomenuti I. ali da neće podnositi krivičnu prijavu u
policiji protiv nje, jer su tako obećali porodici B.
Svjedok M. V. u svojoj izjavi je navela da kada je saznala za dogadjaj pošla
je u kuću kod svog djevera i otišla u sobu kod J. koja joj je rekla „strina
moram da ti priznam da je zajedno sa D. bila i B. I. ali nemoj to da kažeš
mojim roditeljima“, medjutim ona joj je odgovorila da hoće i istog trenutka se
spustila stepenicama i upoznala ih što joj je rekla J. Bila je prisutna kada
je došla porodica B. u kuću njenog djevera i kada se B. B. obratio J. „ajde
sada kaži što ti je I. radila“, a J. je tom prilikom rekla da joj I. prskala
sprej u lice, nagovarala M. D. da joj lomi prste i šiša kosu, našta je B. B.
pitao svoju kćerku dva puta dali je to istina, a ona mu je kroz suze
odgovorila „jeste tata“.
Svjedok M. B. u svojoj izjavi je naveo da u vrijeme kada se desio sami
dogadjaj nije bio prisutan, odnosno bio je na putu kada je saznao da je došao
do prepirke izmedju M. J. i njegovog sina, pa je preko strica M. J. M. S.
otišao u kuću kod roditelja J. da na miran način riješe to što se desilo. On
tačno nezna što se desilo medju njima, jer ga to nije interesovalo i roditelji
J. nijesu bili raspoloženi za razgovor već su ga dočekali sa grajom i stric J.
mu je prenio da se na miran način neće to završiti.
Iz pisanih nalaza i mišljenja sudskog vještaka neuropsihijatra Đ. V. je
proizilazilo ,da je vještak povrede koje su konstatovane kod oštećene ,a što
se tiče vrste i karaktera opisao kao teško narušavanje psihičkog zdravlja
,manifestovano kao psihičke izmjene u vidu stresa najjačeg inteziteta ,a koji
se prezentira kao anksiozno depresivno stanje ,uznemirenost i stalni strah.
Isti vještak je na glavnom pretresu izmjenio ovakav svoj zaključak
pojašnjavajući pritom da se po njegovom mišljenju u konkretnom slučaju ne može
smatrati da je došlo do teškog narušavanja psihičkog zdravlja oštećene M. J.
od strane M. D. i B. I. obzirom da se radilo o strahu koji je kratko trajao,
te ista nije tražila pomoć, odnosno nije se liječila od posledica koje su
nastale tom prilikom,odn.da je bio sličan slučaj u Podgorici, tako da je
moguće da je sa tog razloga došlo do zamjene identiteta oštećene i davanja
ovakvog nalaza i mišljenja.
Prihvatio je u cjelosti nalaz i mišljenje psihijatra dr. S. L. i psihologa Š.
N. jer je njegov nalaz sa pretresa u saglasnosti sa njihovim nalazima.
Iz nalaza i mišljenja sud.vještaka specijaliste psihijatrije S. L. i psihologa
Š. N. od 10.12.2012.godine se vidi da su obavljeni psihijatrijski i psihološki
pregledi sa okrivljenim M. D. i B. I.,te oštećenom M. J.
Iz predmetnih nalaza u bitnom proizilazi da kod optuženih M. D. i B. I.
postoji potencijal za izvršavanje krivičnog djela protivpravno lišenje
slobode.
Iz predmetnih nalaza i mišljenja nadalje proizilazi ,a vezano za oštećenu M.
J. da predmetni dogadjaj nije doveo do razvoja psihičke bolesti, već psihičkog
stanja nestabilnosti lakšeg stepena, a suočavanje sa emocionalnim gubitkom
dovelo je do narcističke povrede i povećanog doživljaja lične oštećenosti.
Emotivni uticaji ne djeluju remetilački na procese pažnje i pamćenja što se
ogleda i u dosljednom, neometanom uspjehu tokom studija.
Sudski vještak medicinske struke -neuropsihijatar S. I. L. i dr.Š. N. psiholog
su na glavnom pretresu ostale pri datim nalazima i mišljenjima ,ali su
pojasnile da su prilikom davanja nalaza i mišljenja ,vršili konfrotiranje
,odnosno suočavanje na izvjestan način sa predmetnim dogadjajem i
problematikom koja je predmet ovog vještačenja, kao dio biohervijalnog
ponašanja koje osobe ispoljavaju u odnosu na počinioce ili učesnike u
odredjenom dogadjaju. Pod intervjuom se podrazumijeva kompletan pregled koji
nije samo anamnestički nego i dijagnostički. Takodje, sa aspekta ispitivanja
dijela onog što su radili pojasnile su dinamiku cijelog dogadjaja i naravno i
dalei neku inicijalnu predstavu kako je sami dogadjaj započeo, što može biti
značajno za dalje presudjivanje suda u odnosu na mjere koje dalje slijede,a
osnovu uvida u sudske spise. Ono što odlikuje ličnosti koje mora da posjeduje
neka osoba da bi se mogla podvesti pod osobom koja ima sklonosti ka vršenju
predmetnog krivičnog djela, jesu odlike koje se odnose na psihopatske crte
ličnosti, psihotične crte ličnosti ili psihotičnost kao bolest i namjerna
agresija i onoga koji nema obzira i bezobzirna ponašanja koja su istaknuta u
objašnjenju psihopatije, jer su to osobe koje nemaju nikakav emocionalni odnos
prema drugim ljudima.
Iz nalaza i mišljenja sud.vještaka med.struke dr. R. S. pod posl.br.Kri.280/10
od 29.11.2010.godine, proizilazi ,a na osnovu izvještaja ljekara jedinice za
HMP broj protokola 8205 koji mu je stavljen na uvid da je dana 16.11.2010.
godine u 05,00 časova pregledana M. J. kada je postavljena dijagnoza –
tačkasti krvni podlivi obostrano na vratu, crvenilo i oteklina u slepočnim
regijama glave, bolna osjetljivost na dodir cijele glave, oguljotina na
lijevoj strani čeone regije glave. Povrede su nastale prilikom svadje u kojoj
je dolazilo do kompresije, vučenja, čupanja, povlačenja i padanja sa udarcima
o podlogu. Naveo je i to da se radi o lakim tjelesnim povredama.
Iz izvještaja Uprave policije Ispostave Cetinje iz kaznene evidencije br.
02-245-3344/2 od 12.10.2011.godine, utvrdjuje se da je M. D. osudjivan
presudom Osnovnog suda u Cetinju K.br. 508/09 od 16.06.2010.godine, zbog
krivičnog djela teška tjelesna povrede iz čl. 151 KZ CG na kaznu zatvora u
trajanju od šest mjeseci uslovno na dvije godine i presudom Osnovnog suda u
Cetinju posl.br.K. 320/09 od 24.02.2011.godine, zbog krivičnog djela
nasilničko ponašanje iz čl. 399 KZ-a na kaznu zatvora u trajanju od šest
mjeseci uslovno na dvije godine, dok B. I. nije osudjivana.
Analizirajući rezultate provedenog dokaznog postupka, te na osnovu savjesne i
brižljive ocjene svih provedenih dokaza pojedinačno i u svojoj ukupnosti, sud
je utvrdio da su rezultati dokaznog postupka podkrijepili navode optužnice da
su optuženi M. D. i B. I. kao saizvršioci izvršili krivično djelo protivpravno
lišenje slobode iz čl. 162 st.3. u vezi st.1, a u vezi čl. 23 st.2 KZ-a,
činjenično opisano u dispozitivu ove presude, a ovo iz sledećih razloga:
Utvrđujući činjenice radi pravilnog određenja materijalnog pravnog odnosa u
ovoj krivično pravnoj stvari sud je nesumnjivo utvrdio da su optuženi dana 16.
novembra 2010.godine oko 00,30 časova u Ul. ... u Cetinju protivpravno
zatvorili oštećenu M. J. iz Cetinja, tako što je okr. B. I. pozvala telefonom
oštećenu i rekla joj da dodje do kuće okr. M. D. gdje su je po njenom dolasku
sačekali oboje okrivljenih, u kojem trenutku je okr. M. D. zahtijevao od
oštećene da sjedne u vozilu marke „Audi A 4“, što je ista odbila upućujući se
prema Bajovoj ulici, ali je tada okr. M. D. sustigao i stiskajući je rukama u
predjelu vrata ugurao oštećenu u navedeno vozilo, dok je vrata od vozila
prethodno otvorila okr. B. I. te su svjesno i voljno na svirep način
protivpravno lišili slobode ošt. M. J. upućujući se sa njom vozilom u pravcu
„Lovćena“,za koje vrijeme je okr. B. I. nasilno oduzela mobilni telefon
oštećene M. J. i istu poprskala pjenom za kosu u predjelu očiju udarajući je
pri tom stisnutom pesnicom u predjelu lijeve strane čela, nagovarajući okr. M.
D. da oštećenoj slomi prste i da je ošiša makazama od pribora za nokte, da bi
po dolasku na „Lovćen“ oštećenu M. J. izveli iz vozila na put, gdje je okr. M.
D. zahtijevao od nje da skine čitavu odjeću sa sebe, ali je oštećena uspjela
da pobjegne sa lica mjesta, usled čega je kod oštećene M. J. došlo do lakog
narušavanja zdravlja , u vidu psihičkog stanja nestabilnosti lakšeg stepena ,
sa zadobijenom lakom tjelesnom povredom u vidu tačkastih krvnih podliva
obostrano na vratu, crvenila i oteklina u slepoočnim regijama glave, bolne
osjetljvosti na dodir u predjelu cijele glave i oguljotine na lijevoj strani
čeone regije glave.
Odbranu optuženih M. D. i B. I. koju su dali pred istražnim sudijom i na
glavnom pretresu sud nije mogao prihvatiti, jer je ista nevjerljiva i kao
takva usmjerena na ublažavanje njihove krivice i krivično pravne odgovornosti.
Naime, optuženi M. D. i B. I. ne negiraju da je dana 16. novembra 2010. godine
oko 00,30 časova u ul. ... u Cetinju došla oštećena M. J. a po pozivu koji je
dobila putem telefona . Takođe, optuženi saglasno navode da je kada je ista
došla sjela u vozilo, a zatim su počeli razgovor sa njom, te su se u toku
vožnje zapričali i krenuli prema Lovćenu da se ne bi vozili kroz grad.
Razgovor koji je optužena B. I. vodila sa oštećenom bio je korektan i bez
ikakvog maltretiranja, i isti se svodio na priču da je J. povrijedila njenu
intimu i to tako što je putem fejsbuka slala poruke njenom bivšem momku, dok
je optuženi M. D. razgovarao sa oštećenom ,a što se tiče veze koju je imao sa
njom. Dalje navode da nikakvog fizičkog maltretiranja sa njihove strane nije
bilo, i isti su samo razgovorom sa oštećenom htjeli da razjasne svu nastalu
situaciju.
Međutim, ovakve odbrane optuženih tokom postupka su u suprotnosti sa izvedenim
dokazima i to prvenstveno sa iskazom svjedoka oštećene M. J. a čiji iskaz je
sud u potpunosti prihvatio kao decidan i jasan, a u kojem navodi da je
prvooptuženi M. D. kada je ista odbila da sjedne u vozilo sustigao, uhvatio je
rukama za vrat i ubacio u kola i to na način što je optužena B. I. otvorila
vrata od vozila da bi je na silu ubacili. Oštećena takođe precizno i jasno
navodi koje su radnje prema njoj preduzeli optuženi, te da je od strane M. D.
zadobila povrede u predjelu vrata prilikom ubacanja u vozilo kada je isti
stisnuo sa obije šake u predjelu vrata dok joj je B. I. nanijele fizičke
povrede na način što je poprskala pjenom u predjelu očiju, a zatim joj zadala
udarac u predjelu čela sa lijeve strane. Vjerodostojnost iskaza oštećene u
ovom dijelu potvrđen je i nalazom i mišljenjem sudskog vještaka medicinske
struke Dr. R. S. a čiji nalaz je sud u potpunosti prihvatio kao jasan i
stručan i na koji stranke nijesu imale prigovora, iz koga se i utvrđuje da su
prilikom pregleda kod oštećene konstatovane povrede, te opisan mehanizam
nastanka,kao i nalazom i mišljenjem sudskih vještaka -psihijatara i psihologa
iz kojeg se jasno da zaključiti da je predmetni dogadjaj kod oštećene do
nestabilnosti lakšeg stepena. Oštećena dalje navodi da je molila da je vrate
kući, ali su to isti odbili, pri tom opisujući koje je namjere optužena B. I.
imala i kako je sugerisala optuženom M. D. da joj slomi prste i da je ošiša
makazama za nokte, te kada to isti nije mogao da uradi tražio je od nje da
skine jaknu i izađe iz vozila. U kakvom je psihičkom stanju bila oštećena
govori i činjenica da je ista pobjegla sa lica mjesta u kasnim večernjim
časovima po nepristupačnom terenu. Da je zatražila pomoć koja joj je i zaista
bila potrebna potvrđuje i iskaz svjedoka M. M. čiji iskaz je sud u potpunosti
prihvatio ,a iz kog se može utvrditi da je oštećena bila vidno potresena, u
veoma lošem stanju, u tankoj majici, te na njeno pitanje kako se tu zadesila
ista je odgovorila da je ostavio momak i da je sa njim bila i jedna djevojka.
Nakon ovog događaja ista je prijavila slučaj policiji, ne navodeći prvobitno
optuženu B. I. a što potvrđuje i svjedok M. S. čiji iskaz je u ovom dijelu sud
prihvatio, a koji je i putem policije saznao da se njegova bratanična nalazi u
stanicu i da je prijavila samo M. D. Po saznanju ovog svjedoka od strane
oštećene da je u postupku učestvovala i optužena B. I. isti obavještava majku
optužene, B. B. koja je zajedno sa njim otišla u kuću njegovog brata kako bi
se detaljnije upoznala o događaju koji se dogodio te večeri, pa je zajedno
nakon toga sa svojim suprugom B. B. i svojom kćerkom otišla kod porodice M.
Njihov dolazak potvrđuju i svjedoci M. V. M. T. M. L. M. S. i M. V. koji u
bitnom i navode tok razgovora, između optužene i oštećene, tako da je Iskaze
ovih svjedoka sud u tom dijelu prihvatio. Međutim, ovi svjedoci nemaju
neposredna saznanja o samom događaju, već samo posredna do kojih su dolazili
bilo od strane oštećene ili pak optužene B. I. pa njihovi iskazi na te
okolnosti nijesu od uticaja na razjašnjenje ove krivično pravne stvari.Za
naglasiti je da iskazi svjedoka B. B. i B. B. očigledno ne predstavljaju
vjeran prikaz onoga što su saznali posredno od oštećene M. J. tako da su svoje
svjedočke iskaze uspjeli učiniti bezuticajnim za rasvjetljenje date
krivičnopravne stvari.
Takođe svjedok I. I. je o samom događaju saznao od oštećene koja ga je
kontaktirala putem telefona i ispričala mu što joj se desilo, ističući i to da
je sa oštećenom stupio u kontakt na način što mu je putem interneta slala
informacije, koje su se odnosile na odnos između njega i B. I. Međutim, ovaj
svjedok nema neposredna saznanja o samom događaju (samo ono što mu je
prenijela oštećena), pa je sud njegov iskaz prihvatio u dijelu koji je i
naveo, a što je i kasnije potvrđeno i iskazom optužene B. I. da je upravo iz
tog razloga htjela razgovor sa oštećenom M. J.
Iskaz svjedoka M. B. nije bio od uticaja na razjašnjenje ove krivično pravne
stvari iz razloga što je naknadno saznao o samom događaju a isti se detaljnije
nije izjašnjavao na okolnosti samog razgovora što je vodio sa porodicom
oštećene.
U ovakvim se radnjama optuženih koje se sastoje u protivpravnom zatvaranju
oštećene koje je postojalo za sve vrijeme dok je ista protivno svojoj volji
bila držana u vozilu ,pritom postupajući na svirep način,koji se odražava u
načinu protipravnog zatvaranja,odvođenja u novembru mjesecu na Ivanova korita
van grada i naseljenog mjesta ,prskanja pjenom za kosu u predjelu
očiju,udaranju stisnutom pesnicom u predjelu lijeve strane čela , a sve to što
je bila bez mantila, bez telefona i preplašena,nije uticalo na odluku oštećene
da pobjegne od optuženih plašeći se njihovih daljih reakcija ,odn.nastavljanju
nanošenja većih fizičkih i psihičkih patnji stiču sva subjektivna i objektivna
obilježja bića krivičnog djela protivpravno lišenje slobode iz člana 162. st.
3. u vezi st. 1., a u vezi člana 23. st. 2. Kz-a, pri čemu je sud određujući
subjektivan odnos optuženih prema izvršenom krivičnom djelu utvrdio umišljaj
jer su isti bili svjesni svog djela i svih njegovih obilježja i htjeli njegovo
izvršenje,obzirom da je svakom poznato da lišavanje slobode drugog lica,vršeno
pritom na svirep način samo po sebi predstavlja nedozvoljeno,protivpravno
činjenje.
Kako su optuženi uzeli neposredno učešće u samoj radnji izvršenja, kojom
prilikom su postupali umišljajno po izričitom sporazumu koji je prethodio
samom događaju, da se zaključiti da su optuženi djelovali kao saizvršioci (
shodno članu 23. st. 2. Krivičnog zakonika).
Prilikom utvrđivanja vrste i visine kazne koju će sud izreći optuženim M. D. i
B. I. cijenjene su okolnosti iz člana 42 KZ-a, pa je sud od olakšavajućih
okolnosti na strani optuženog M. D. našao da se radi o mladoj osobi, okolnosti
koje su prethodile samom događaju, dok je od otežavajućih okolnosti na
njegovoj strani našao raniju osuđivanost.
Sud je smatrajući ove olakšavajuće okolnosti kao naročito olakšavajuće,a
posebno pritom cjeneći da se okrivljeni brine o bolesnoj majci,da je
zaposlen,tako da bi kazna zatvora u dužem trajanju negativno uticala na čitavu
porodicu, primijenio institut ublažavanja kazne propisan čl. 45 st.1. tačka 3.
KZ-a i 46 st.1. tačka 4. KZ-a i istom izrekao kaznu zatvora u trajanju od 4
mjeseca ispod zakonskog minimuma od jedne godine.
Dakle, Sud je uvjerenja da će se u konkretnom slučaju i sa ovako ublaženom
kaznom kao u izreci presude postići svrha kažnjavanja predvidjena čl. 32. KZ
-a.
Shodno čl.51.KZ-a okrivljenom M. D. se u izrečenu kaznu ima uračunati lišenje
slobode dana 24.11.2010.godine od 09,30 časova do 12,30 časova,dok preostali
dio kazne ima izdržati po pravosnažnosti ove presude.
U odnosu na optuženu B. I. sud je od olakšavajućih okolnosti našao da se
takođe radi o mlađoj osobi, okolnosti koje su prethodile samom događaju, da
ranije nije osuđivana, da je student, dok otežavajućih okolnosti na njenoj
strani van bitnih obilježja krivičnog djela u pitanju nije bilo.
Sud je smatrajući ove olakšavajuće okolnosti kao naročito olakšavajuće
primijenio institut ublažavanja kazne propisan čl. 45 st.1. tačka 3. KZ-a i 46
st.1. tačka 4. KZ-a i istoj imajući u vidu svrhu kažnjavanja utvrdio kaznu
zatvora u trajanju od 4 mjeseca, odmjerivši kaznu u ispod zakonom propisanim
granicama za predmetno krivično djelo i istovremeno našao da su ispunjeni
uslovi za izricanje uslovne osude propisani čl.54 KZ-a, određujući da se
navedena kazna neće izvršiti ukoliko optužena u vremenskom periodu od dvije
godine od dana pravosnažnosti presude ne počini novo krivično djelo, uz
uvjerenje suda da će se u konkretnom slučaju, a uzimajući u obzir okolnosti
koje su prethodile izvršenju djala, kao i raniji život optužene ,odn.sud je
mišljenja da izvršeno djelo prije predstavlja slučajnu epizodu u njenom
životu,nego što je pak rezultat njenog asocijalnog ponašanja,smatrao da će se
i sa tako utvrđenom kaznom postići svrha njenog izricanja predviđena čl.52.
KZ-a.
Shodno članu 239. ZKP-a, sud je oštećenu – M. J. radi ostvarenja imovinsko
pravnog zahtjeva uputio na redovnu patrnicu.
Dužni su optuženi shodno čl. 226-229 ZKP-a da na ime troškova krivičnog
postupka solidarno plate iznos od 1431,87 eura, a koji iznos u konkretnom čini
naknada za date nalaze i mišljenja vještaka medicinske struke i to psihologa
Š. N. iznos od 465,00 eura, neuropsihijatra dr. L. S.- I. iznos od 518,00
eura, te za date nalaze vještaka neuropsihijatra Đ. V. iznos od 382,87 eura,
kao i vještaka medicinske struke R. dr. S. iznos od 66,00 eura, te na ime
paušala iznos od po 30,00 eura, a koji je određen shodno trajanju postupka,
složenosti predmeta i imovinskim prilikama optuženih, a sve u roku od 15, dana
po pravosnažnosti presude u korist budžeta Crne Gore pod prijetnom prinudnog
izvršenja.
Sa svega izloženog a na osnovu člana 374 ZKP-a odlučeno je kao u izreci
presude.
OSNOVNI SUD U CETINJU,
Dana 15.04.2013.godine.
Zapisničar, S U D I J A Aleksandra Martinović Marija Ćupić
PRAVNA POUKA:
Protiv ove presude može se izjaviti žalba,
Višem sudu u Podgorici, u roku od 15 dana
od dana prijema, a preko ovog Suda.