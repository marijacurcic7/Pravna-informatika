OSNOVNI SUD U ROŽAJAMA
K.br.153/12.
U IME CRNE GORE
OSNOVNI SUD U ROŽAJAMA i to Predsjednik suda Zahit Camić, kao sudija
pojedinac, sa zapisničarem Adisom Burdžović, odlučujući po optužnici Osnovnog
Državnog Tužilaštva iz Rožaja Kt.br.164/12. od 12.9.2012.godine, protiv
optuženog K. N. iz Berana, zbog krivičnog djela teška djela protiv
bezbijednosti javnog saobraćaja iz čl.348.st.4. u vezi čl. 339.st.3. u vezi
st.1. Krivičnog Zakonika, nakon održanog glavnog i javnog pretresa dana
15.4.2013.godine, u prisustvu Osnovnog Državnog Tužioca Kalač Hajrana iz
Rožaja, advokata Velije Murića iz Rožaja, punomoćnika oštećene M. N., advokata
Draga Pantovića iz Berana, branioca optuženog i optuženog, a u odsustvu uredno
pozvanih advokata Nuša Kalača iz Rožaja punomoćnika oštećenih B. i Z. Č. iz
Tutina, D. V , D. J. i M. R., dana 16.4.2013. godine donio je i javno objavio
P R E S U D U
Optuženi K. N., JMB 0511987270262, od oca D. i majke D., rodj. O.rodjen
05.11.1987.godine, u Beranama, gdje i živi, ul. „29. novembar“ br.12, drž. CG,
razumije Crnogorski jezik, koji mu je imaternji, pismen, završio SSS,
nezapošljen, neoženjen, siromašnog imovnog stanja, osudjivan presudom Osnovnog
suda u Beranama K.br.443/09. od 26.10.2010.godine, zbog krivičnog djela protiv
bezbijednosti javnog saobraćaja iz čl. 348.st.3. u vezi čl. 339.st.3. u vezi
st. 1. KZ CG, na novčanu kaznu u iznosu od 1.300 eura.
K R I V J E
Što je:
Dana 30. 08. 2012. godine, oko 14,50 h, na magistralnom putu broj 2 u mjestu
Neguš, Opština Rožaje, ne pridržavajući se saobraćajnih propisa ugrozio
saobraćaj i doveo u opasnost živote ljudi, svjestan da svojom radnjom može
učiniti djelo ali je olako držao da do toga neće doći ili da će to moći
spriječiti, na način što, upravljajući putničkim motornim vozilom marke “Ford-
Fiesta” reg. oznake BA AP-157, iz pravca sela Bać u pravcu Rožaja, protivno
odredbama čl. 27. st. 1. Zakona o bezbjednosti saobraćaja na putevima, nije se
kretao desnom stranom kolovoza u smjeru kretanja, već je prešao sa desne
kolovozne trake na lijevu kolovoznu traku u smjeru svog kretanja, usljed čega
je izazvao sudar sa putničkim motornim vozilom marke “BMW” reg oznaka TT
004-IS, kojim je upravljao B. Č. iz Tutina, koje se kretalo iz suprotnog
pravca svojom kolovoznom trakom i koje je prednjim čeonim, više lijevim
dijelom vozila udarilo u prednju desnu čeonu stranu vozila “Ford-Fiesta”, zbog
čega je R. N., suvozač u vozilu okrivljenog zadobio teške tjelesne povrede
opasne po život od kojih je kod istog odmah nastupila smrt i to razorenje po
život važnih moždanih centara zbog preloma kostiju lobanje, a saputnici u
vozilu okrivljenog, D. V. teške tjelesne povrede-rupturu (prskanje) slezine i
jetre, prelom lijevog acetabuluma, prelom gornje vilice i orbite, prelom
pubične i sjedalne kosti i hemoragički šok, D. J. tešku tjelesnu povredu-
prelom lakatne kosti, M. R., lake tjelesne povrede-nagnječne povrede desne
strane grudnog koša, nagnječne povrede donjih plućnih režnjeva obostrano i
krvne podlive u predjelu glave i trupa, B. Č. lake tjelesne povrede-nagnječne
povrede glave i trupa, nagnječno razdernu ranu u tjemenoj regiji glave desno,
nagnječno-razdernu ranu u predjelu desne šake, nagnječne povrede u predjelu
slabina i karlice i veći broj oguljotina na koži i Z. Č. lake tjelesne
povrede-oguljotinu kože u predjelu lijeve strane čela glave promjera 3x3 cm,
oguljotinu kože lijeve jagodice lica promjera 3x3 cm, i nagnječno razdernu
ranu desne šake promjera 4x1 cm.
-čime je izvršio krivično djelo teška djela protiv bezbjednosti javnog saobraćaja iz čl. 348. st. 4. u vezi čl. 339. st. 3. u vezi st. 1. Krivičnog zakonika. 
Pa ga sud na osnovu pomenutog zakonskog propisa primjenom čl. 4.13.16.
32.36.42. Krivičnog Zakonika, čl. 226. 229. 239.st.2. i čl. 374. Zakonika o
Krivičnom Postupku
O S U DJ U J E
NA KAZNU ZATVORA u trajanju od 2 (dvije) godine i 6 (šest) mjeseci.
Da plati ovom sudu na ime troškova krivičnog postupka iznos od 649 eura i na
ime paušala iznos od 100 eura.
Da plati oštećenoj N. M. na ime troškova krivičnog postupka iznos od 700 eura.
Sve ovo u roku od 15 dana po pravnosnažnosti presude.
Oštećeni N. M., Č. B. i Z. radi ostvarivanja imovinsko pravnog zahtjeva
upućuju se na gradjansku parnicu.
O b r a z l o ž e n j e
ODT iz Rožaja, podnio je optužnicu Kt.br.164/12. od 12.9.2012. godine, protiv
optuženog K. N. iz Berana, zbog kriivčnog djela teška djela protiv
bezbjednosti javnog saobraćaja iz čl. 348. st. 4. u vezi čl. 339. st. 3. u
vezi st. 1. KZ.
Nakon potvrdjivanja optužnice sud je zakazao glavni pretres na kojem je
saslušao optuženog, izvedo dokaze: saslušao u svojstvu svjedoka – oštećenih M.
R., Z. Č., D. J., D. V.B. Č.; Pročitao: zapisnik o uvidjaju Kt.br.139/12. od
30.8.2012. godine ODT-a iz Rožaja, otpusne liste za D. V., D. J., M. R., B. i
Z. Č., izdate od Kliničkog Centra Crne Gore i Opšte bolnice u Beranama,
izvejštaj JZU Opšte bolnice u Beranama br. 28. od 31.8.2012.godine za Čaušević
Berzada, zapisnike o tehničkim pregledima vozila „Ford“ i „BMW“, izvještaj
Kliničkog Centra CG za optuženog, o analizi krvi radi prisustva alkohola u
krvi, izvršio uvid u fotodokumentaciju Uprave policije Ispostave Rožaje, br.
Sl-12 od 30.8.2012.godine, sa skicom lica mjesta od 30.8.2012. godine, po
saglasnosti stranaka pročitao: nalaze i mišljenja vještaka za sudsku medicinu
prof.dr. Miodraga Šoća dat u postupku sprovodjenja istrage pred ODT-om u
Rožajama, u predmetu Kt.br.164/12, i Ktr. br.139/12, nalaz i mišljenje
vještaka medicinske struke dr. Milorada Magdelinića dat u postupku
sprovodjenja istrage pred ODT-om u Rožajama u predmetu Kt.br.164/12. u smislu
čl. 356.st.1. tač.1. ZKP pročitao iskaz svjedoka Ugljanin Fatmira, dat na
zapisniku Ktr. br. 139/12. od 30.8.2012. godine pred ODT-om u Rožajama,
saslušao u svojstvu vještaka saobraćajne struke Nurković Muja dipl. ing.
Saobraćaja i pročitao izvod iz kaznene evidencije na ime optuženog Uprave
policije PJ Berane br.03/3-245-6295. od 06.11.2012. godine.
Na glavnom pretresu ODT iz Rožaja precizirao je činjenični opis iz optužnice,
kao u izreci presude. Istakao je: da je izvedenim dokazima utvrdjeno da je
optuženi izvršio krivično djelo u činjeničnom opisu i pravnoj kvalifikaciji
kao u preciziranoj optužnici u činjeničnom opisu i pravnoj kvalifikaciji
krivičnog djela iz optužnice. Predložio je da sud optuženog za izvršeno
krivično djelo oglasi krivim i osudi ga na kaznu zatvora u trajanju od 2
(dvije) godine. Da na strani optuženog stoji otežavajuća okolnost njegova
ranija osudjivanost za istovrsno krivično djelo, kao i olakšavajuća okolnost
da su ga posledice krivičnog djela teško pogodile, te da je i sam bio teško
tjelesno povrijedjen.
Advokat Nušo Kalač, punomoćnik B. i Z. Č. u pisanom podnesku od 15.4.2013.
godine, koji je pročitan u završnoj riječi na glavnom pretresu istakao je da
se ne pridružuje krivičnom gonjenju ODT-a u odnosu na optuženog, a da će
imovinsko pravni zahtjev tražiti u gradjanskoj parnici.
Oštećene M. R., D. V. i D. J., na glavnom pretresu prilikom njihovog
saslušanja se nijesu pridružile krivičnom gonjenju ODT-a u odnosu na optuženog
i nijesu postavile imovinsko pravni zahtjev.
Advokat Velija Murić, punomoćnik oštećene M. N. pridružio se krivičnom
gonjenju ODT-a u odnosu na optuženog,te da će imovinsko pavni zahtjev
osvarivati u parnici. Ukazujući na dokaze i krivicu optuženog istakao je: da
je izvedenim dokazima dokazan uzrok nastanka saobraćajne nezgode koji se
sastoji u nepravilnoj vožnji tj. ista je uzrokovana prelaskom optuženog
vozilom na suprotnu saobraćajnu traku u momentu kada se iz suprotnog smjera
kretalo drugo vozilo. Optuženi je iz njemu znanin razloga upravljajući
voziolom u kojem je bilo više putnika u datoj situaciji postupao krajnje
nepromišljeno, olako držeći da neće nastupiti štetna posledica prelazeći
vozilom na dio puta rezervisan za kretanja vozila iz suprotnog smjera, te je
samim tim pristao i na moguće ugrožavanje sopstvenog života, života putnika,
kao i živote vozača i putnika u vozilu koje mu je išlo u susret. Da je odbrana
optuženog bazirana na zamjeni teza, nastojala predstaviti da to sve nije tako.
Ista se bazirala na matematičkim i inžinjerijskim detaljima koji bi bili
relevantni samo u slučaju da je nezgoda nastala usled nekih drugih okolnosti,
kao što je neipravnost vozila, brzina kretanja vozila i sl. sve to nije
uzrokovalo nastanak nezgode, već je nezgoda nastala usled nepravilne i
nepropisne vožnje od strane optuženog prelaskom vozilom na suprotnu
saobraćajnu traku. Da je zbog takvih radnji optuženog izgubljen jedan mladi
ljudski život, te da su M. i S. N., majka i sestra pokojnog R. N. ostale bez
sina i brata, hranioca porodice i bez svake životne budućnosti koju je njegov
mladi život obećavao. Sve se to ne može nadomjestiti sudskom odlukom, ali
izostankom ljudskog i pravog odnosa, taj bol i patnja čini se još većim. Da je
optuženi svojim držanjem prema oštećenima, odnosom prema djelu i posledici, a
posebno držanjem tokom glavnog pretresa ne samo kod oštećenih pojačao stepen
bola i revolta, već isti to doživljaju kao odnos svojevrsne arogancije,
poniženja, a u izvjesnoj mjeri, kao stav i odnos koji u velikoj mjeri vrijedja
ljudsko dostojanstvo.
Advokat Drago Pantović branilac optuženog, u završnoj riječi je istakao: da
nije na pouzdan način utvrdjena odlučna činjenica koja se odnosi na propuste
učesnika predmetne saobraćajne nezgode. Ostalo je nejasno kojom se metodom
vještak saobraćajne struke koristio prilikom odredjivanja brzine vozila da li
grafo analitičkom metodom impulsnog dijagrama, ili na osnovu oštećenja i
deformacija na vozilu. U nalazu i mišljenju vještaka nije naznačeno da je
grafoanalitičkom metodom utvrdjeno mjesto kontakta na lijevoj kolovoznoj
traci, gledano u smjeru kretanja vozila optuženog. Za metodu energetskog
rastera koju je vještak primjenjivao bilo je potrebno utvrditi zbir
deformacionih radova oba vozila, a ne samo vozila BMW. Vještak nije dao tačne
kataloške vrijednosti masa vozila u sudaru, te i nije naznačio masu putnika u
vozilu. Kao i da se nije osvrnuo na analizu stava polja preglednosti vozača
vozila BMW, koje je bilo veće od zaustavnog puta i isto se moglo zaustaviti
preduzimanjem radnje kočenja u momentu primjećivanja vozila marke „Ford“,
usled čega bi izostao intezitet posledice sudara. Vozila na putu nijesu
ostavila nikakve tragove od točkova i njihove putanje nijesu ocrtane. Tokom
sudara vouzilo BMW je potisnulo i odgurnulo unazad i liejevo putničko vozilo
„Ford“, tako da je na putu ostao trag paranja kolovoza od prednjeg desnog
točka vozila „Ford“. Da se na fotografijama ne vidi trag, koji je označen kao
mjesto kontakta vozila, a udaljen je od lijeve ivice kolovoza 4,40 m, kao trag
gume na asvaltu, a zatim grebanja metalnih djelova, koji ide od sredine
kolovoza pod uglom od 50 stepeni sa desna u lijevo u pravcu kretanja vozila
„Ford“. Od mjesta kontakta prema Rožajama nalazila se zona rasipanja otpalih
djelova sa vozila u sudaru, otpale prednje tablice vozila zatečene na desnoj
rigoli jedna do druge. Odbačeni lijevi far vozila Ford zatečen je uz desnu
ivicu kolovoza iza vozila. Da se na osnovu ovih saznanja utvrdjuje da je
kontakt vozila ostvaren kao čeono bočni sudar čeonom lijevoj stranom vozila
BMW i bočnom desnom prednjom stranom u zoni prednjeg desnog točka vozila
„Ford“. U momentu sudara vozila su bila usmjerena ka desnoj ivici kolovoza,
vozilo BMW putanjom bočnog izmicanja u desno, a vozilo Ford putanjom oštrog
bočnog izmicanja u lijevo. U momentu sudara uzdužne osovine putničkih vozila
zaklapale su ugao od oko 45 stepeni, te da je kontakt u odnosu na dužinu
kolovoza ostvaren na poziciji traga gume na asvaltu, a u odnosu na širinu
kolovoza, središte kontakta vozila je na središnjoj uzdužnoj liniji gdje je
bio trag gume na asvaltu od kojeg se nastavlja trag grebanja metalnih djelova
i ide prema prednjem desnom točku vozila „Ford“. Od mjesta kontatka do mjesta
zaustavljanja vozilo BMW se kretalo naprijed i u desno, a vozilo Ford nazad i
u lijevo. Na osnovu ovoga se zaključuje da su vozila u mjestu kontakta
dolazila sa lijeve, a iz mjesta kontakta do zaustavljanja prolazila su po
desnoj kolovoznoj traci posmatrano u smjeru kretanja vozila BMW. U toj
situaciji vozilo BMW je ulazilo putanjom bočnog izmicanja u desno, a vozilo
„Ford“ putanjom oštrog bočnog izmicanja u lijevo, te da vozilo Ford se nije
nalazilo na kolovoznoj traci namijenjenoj za kretanje vozila iz suprotnog
smjera. Predložio je da sud optuženog na osnovu čl. 373.tač. 2. ZKP oslobodi
od optužbe, jer nije dokazano da je izvršio krivčno djelo za koje je optužen.
Optuženi je u završnoj riječi usvojio odbranu svog branioca i istu dopunio da
mu je žao što je u ovoj saobraćajnoj nezgodi život izgubio njegov drug i
prijatelj, te da porodica pokojnog R. zna da je i sam bio teško povrijedjen u
ovoj saobraćajnoj nezgodi, te da iste nije mogao da posjeti.
Optuženi je na glavnom pretresu izjavio da ne priznaje izvršenje krivičnog
djela ni krivicu za krivično djelo koje mu se optužnicom stavlja na teret.
Na zapisniku Kt.br.164/12. od 04.9.2012. goidne, pred ODT-om u Rožajama
istakao je:
Da je dana 30.8.2012. godine upravljao putničkim vozilom marke „Ford“ tip
„Fijesta“ reg. oznake BA AP 157 iz pravca Novog Pazara. U vozilu su se
nalazili R. N. na mjestu suvozača i na zadnjem sjedištu M. R., D. V. i D. J.
Sjeća se da je brzina kretanja njegovog vozila prije nezgode bila oko 40 km/h,
obzirom da je isto male kubne mase od 1.110 cm i mjenjač istog je bio u drugom
stepenu prenosa, tako da se zbog težine putnika nije moglo kretati većom
brzinom. Takodje se sjeća da R. nije bio vezan pojasom, dok je on kao vozač
isti koristio. Prije nastanka nezgode primijetio je vozilo BMW na udaljenosti
od 20 – 30 m, da prelazi na njegovu kolovoznu traku, stupajući jednim dijelom
na zemljano proširenje koje se nalazilo sa desne strane gledano u pravcu
Rožaja. Da je to vozilo pokušalo da se vrati na svoju kolovoznu traku nakon
čega je ostvarilo kontakt sa njegovim vozilom udarajući u njegovo vozilo u
prednju desnu stranu u predjelu desnog fara i pokazivača pravca. Od tog udara
njegovo vozilo je odgurnuto prema potpornom zidu. Po njegovoj procjeni to
vozilo se kretalo velikom brzinom obzirom da je prilikom silaska sa zemljanog
proširenja na put, vozač izgubio konrolu pravljanja i da je zbog toga došlo do
sudara. Kao vozač nije bio u mogućnosti da preduzme bilo šta što bi umanjilo
posledice nezgode, a da vozač vozila BMW nije pokušao vozilom da koči. Alkohol
nije konzumirao, a u saobraćajnoj nezgodi zadobio je prelom butne i ključne
kosti.
Na glavnom pretresu u svemu je ponovio iskaz dat na pomnutom zapisniku pred
ODT-om u Rožajama dodajući: da je u toku vožnje gledano u smjeru kretanja po
desnoj strani kolovoza primijetio zemljano proširenje. Vozilo iz suprotnog
smjera primijetio je u momentu kada je napuštalo svoju kolovoznu traku idući
lučno preko lijeve kolovozne trake, stupajući na zemljano proširenje koje se
nalazilo po njegovoj desnoj strani. Usled velike brzine isto je napustio to
zemljano proširenje, stupajući na njegovu kolovoznu traku i sa prednjom
lijevom stranom vozila udarilo po prednjoj desnoj strani njegovog vozila.
Njegovo vozilo se usled sudara zanijelo u lijevo prema lijevoj kolovoznoj
traci. Primijetio je da je izbio požar na njegovom vozilu i nije bio u
mogućnosti zbog zadobijenih povreda da bilo kome pruži pomoć. Da je R.N. u toj
nezgodi izgubio život. Poznata mu je dionica puta gdje se dogodila saobraćajna
nezgoda, jer tim putem često prolazi vozilom. Kolovoz je bio suv, vidljivost
dobra i nije bilo oštećenja na putu, niti neke prepreke. Nije primijetio da se
ispred vozila koje mu je išlo u susret, kao ni iza tog vozila nalazilo neko
drugo vozilo. Nakon nastanka saobraćajne nezgode, došla su vozila iz oba
smjera.
Svjedok – oštećena M. R., na zapisniku Ktr.br.115/12. od 31.8.2012. godine,
pred ODT-om u Beranama, gdje je saslušana po zamolnici ODT-a iz Rožaja istakla
je:
Da je dana 30.8.2012. godine sa D. V., D. J., N. K. i R. N., bila na fakultetu
u Novom Pazaru, radi polaganja ispita. Oko 13,25 h, vozilom marke „Ford
Fijesta“ kojim je upravljao optuženi pošli su iz Novog Pazara. Sjedela je na
zadnjem sjedištu iza vozača, do nje je bila D., a D. iza sjedišta suvozača,
dok je na mjestu suvozača bio R.. Ne sjeća se nastanka saobraćajne nezgode.
Sjeća se samo kada su napustili teritoriju R. Srbije i došli na granični
prelaz radi ulaska u Crnu Goru, gdje su pokazali lične karte. Probudila se u
opštoj bolnici u Beranama u sobi intezivne njege.
Na glavnom pretresu u svemu je ponovila iskaz dat na pomenutom zapisniku pred
ODT-om u Beranama, s tim što je dodala da se ne pridružuje krivičnom gonjenju
ODT-a u odnosu na optuženog i ne postavlja imovinsko pravni zahtjev.
Svjedok – oštećeni Z. Č. na zapisniku Kt.br.164/12. od 07.9.2012. godine pred
ODT-om u Rožajama istakao je:
Da je dana 30.8.2012. godine sa bratom Berzadom bio u Rožajama, radi
završavanja poslova koje su započeli ranijena jednoj kući. Vozilom marke „BMW“
pri povratku iz Rožaja upravljao je B.. Nijesu bili umorni. U vozilu je sa B.
vodio razgovor oko B. odlaska u Njemačku. Prije nastanka saobraćajne nezgode
brzina kretanja njihovog vozila bila je 60 – 70 km/h. U jednom blagom zavoju
primijetio je da im ide u susret vozilo bijelo boje, koje je prešlo na njihovu
kolovoznu traku i udarilo prednjom stranom u prednju stranu njihovog vozila.
Kada je to vozilo primijetio B. je kazao da vozilom ide u desno, ali zbog
stijene koja je bila po desnoj strani od puta, to nije mogao da uradi. Ispred
njihovog vozila nije bilo vozila dok je iza vozila bilo vozila. Vozilom nijesu
skretali na zemljano proširenje. Nakon sudara izašli su iz vozila kako bi
ukazali pomoć licima, ali im u tome niko nije pomogao. Na drugom vozilu je
izbio požar i tom prilikom je zadobio opekotine po licu, posjekotinu po desnoj
podlaktici i ledjima gaseći požar, lomeći staklo i ulazeći u vozilo radi
ukazivanja pomoći licima u vozilu. U ovoj saobraćajnoj nezgodi zadobio je
povrede u vidu nagnječenja slezine zbog kojih je bio četiri dana u Opštoj
bolnici u Novom Pazaru.
Na glavnom pretresu je istakao: da je dana 30.8.2012. godine bio u vozilu koje
je zajedničko vlasništvo sa njegovim bratom B. koji je sa vozilom upravljao.
Sjedio je na mjestu suvozača vraćajući se iz Rožaja. Dolazeći u mjesto nezgode
iz suprotnog smjera u zavoju primijetio je vozilo marke „Ford Fijesta“ kje je
započelo preticanje dva ili tri vozila, koja su se kretala ispred tog vozila.
Primijetio je da je jedno vozilo iz te kolone pokušalo da se zaustavi, ali je
nastavilo kretanje. Vozilo Ford Fijesta kada se našlo na njihovoj kolovoznoj
traci prednjom stranom udarilo je u prednju stranu njihovog vozila. Smatra da
se njihovo vozilo nije kretalo brzinom većom od 50 km/h, mada na to nije
obraćao pažnju.
U odnosu na različitost kazivanja na zapisniku Kt.br.164/12. od 07.9.2012. g.
pred ODT-om u Rožajama i na glavnom pretresu, koje se odnosi na način kretanja
vozila Ford Fijesta u mjestu nezgode, isti je izjavio: da je i pred ODT-om u
Rožajama izjavio da je vozilo Ford Fijesta u momentu kada ga je primijetio
preticalo dva – tri vozila, te da ne zna zbog čega to na tom zapisniku nije
upisano. Sjeća se da je vozilo Ford pokušalo da pretekne vozilo, koje je bilo
ispred njega, te smatra da se radilo o vozilu „Golf III“ crne boje, koje se
izmicalo udesno kada ga je vozilo Ford započelo preticati. To vozilo se nakon
ostvarenog kontakta njihovih vozila zaustavilo i odmah nastavilo kretanje u
pravcu Rožaja. Vozilo Ford se našlo na njihovoj kolovoznoj traci i kad je
pokušalo da izbjegne kontakt sa njihovim vozilom počelo se izmicati prema
lijevoj kolovoznoj traci i desnom stranom je udarilo u njihovo vozilo. Nije
obraćao pažnju na druga vozila koja je vozilo Ford pokušalo da pretiče, osim
što je zapazio vozilo marke „Ford“. Zna da njihovo vozilo nije napuštalo
kolovoznu traku kojom su se kretali.
Svjedok – oštećena D. J. na zapisniku Ktr.br.115/12. od 31.8.2012. godine pred
ODT-om u Beranama, a po zamolnici ODT-a iz Rožaja, istakla je:
Da je dana 30.8.2012. godine sa kolegama M. R., D. V., N. K. i R. N., kojeg je
upoznala na fakultetu u Novom Pazaru, bila u Novom Pazaru radi polaganja
ispita. Oko 13 h, pošli su iz Novog Pazara vozilom marke „Ford Fijesta“ kojim
je upravljao optuženi. R. je sjedio na mjestu suvozača. Sjedela je na zadnjem
sjedištu iza suvozača, do njih je bila D., a iza vozača je sjedela M.. Sjeća
se da su optuženom dali lične karte na graničnim prelazima, nakon čega je
uzela telefon da se javi ocu. Takodje se sjeća da se probudila u vozilu koje
je gorjelo, te je vidjela da su neka lica pokušala da je izvuku iz vozila.
Ležala je na ulici do dolaska vozila hitne pomoći, koje je prevezlo u Opštu
bolnicu u Beranama. Ne sjeća se kako je došlo do kontakta izmedju vozila.
Na glavnom pretresu u svemu je ponovila iskaz dat na pomenutom zapisniku s tim
što je dodala: da je u saobraćajnoj nezgodi zadobila povrede frakturu lakta,
povrede u predjelu ušne školjke, glave, imala je hematom na desnoj
nadkoljenici. Liječena je u opštoj bolnici u Beranama i specijalnoj bolnici u
Risnu i bila je na rehabilitaciji u Institutu u Igalu. Da se ne pridružuje
krivičnom gonjenju ODT-a u odnosu na optuženog i da ne postavlja imovnsko
pravni zahtjev.
Svjedok – oštećena D. V. na glavnom pretresu je istakla:
Da je u saobraćajnoj nezgodi koja se dogodila dana 30.8.2012. godine, bila
teško povrijedjena i da se od tih povreda liječila u KC Podgorica. Oko 20 dana
bila je u komi, tako da se ne sjeća kako je došlo do saobraćajne nezgode. Zna
da je ranije putovala vozilom kojim je upravljao optuženi, te da isti nije
vozio brzo, jer je to mogla da procijeni, obzirom da je vozač. Da se ne
pridružuje krivičnom gonjenju ODT-a u odnosu na optuženog i da ne postavlja
imovinsko pravni zahtjev.
Svjedok – oštećeni B. Č., na zapisniku Ktr.br.139/12. od 03.9.2012. godine
pred ODT-om u Rožajama istakao je:
Da je dana 30. 8. 2012. godine sa bratom Z. bio u Rožajama. Vozilom marke BMW
reg. oznake TT 004 IS, upravljao je iz Rožaja prema Tutinu. Na mjestu suvozača
je sjedio Z.. Ima položen vozački ispit B i C kategorije i vozač je više od 10
godina. Po njegovoj procjeni, brzina kretanja vozila je iznosila oko 60 km/h,
jer je vozilo automatik i mjenjač je bio u drugom prenosu. Ispred njegovog
vozila nije bilo vozila, te je dolaskom u mjesto nezgode primijetio blagi
zavoj u desno, kao i vozilo bijele boje da se kreće iz suprotnog smjera,
prelazeći na njegovu kolovoznu traku i vozilo je počeo izmicati udesno.
Primijetio je sa desne strane stijenu i u tom momentu je to vozilo prednjom
desnom stranom udarilo u središnji dio njegovog vozila nakon čega su se ista
zaustavila. U nezgodi je zadobio povrede, kao i njegov brat, ali su izašli iz
vozila pošto je drugo vozilo gorjelo da bi ukazali pomoć licima iz tog vozila.
Dok su izvlačili povrijedjene iz vozila naišlo je više vozila iz kojih im niko
nije prišao u pomoć, jer se nijesu zaustavljali. Alkohol ne konzumira više od
dvije godine. Pomenutog dana je radio neke poslove na jednoj kući u Rožajama.
U beranama mu je uzeta krv na analizu radi prisustva alkohola u krvi. Tog dana
je konzumirao groždje, kruške, banane i jabuke i pio sok od jabuke.
Na glavnom pretresu u svemu je ponovio iskaz dat na pomenutom zapisniku s tim
što je dodao: da u toku vožnje prema Tutinu nije obraćao pažnju na okolninu
puta, tako da nije uočio na tom dijelu nikakvo proširenje. Kada je primijetio
vozilo Ford, stekao je utisak da je vozač istog izgubio kontrolu upravljanja
nad istim. Vozilom se kretao desnom kolovoznom trakom i zbog blizine susreta
sa tim vozilom isto nije mogao da izmakne u desnu stranu. Nije obraćao pažnju
da li se za njegovim vozilom kretalo neko vozilo. Sjeća se da su nakon
ostvarenog kontakta nailazila vozila iz pravca Rožaja. Primijetio je ispred
vozila Ford jedno vozilo crne boje, koje se nakon ostvarenog kontakta na
trenutak zaustavilo i odmah nastavilo kretanje. Kada je prvi put vidio vozilo
Ford po načinu kretanja vidio je da se isto zanosi lijevo desno – ljuljalo se,
a ne može da se sjeti da li je komplet bilo na njegovoj desnoj kolovoznoj
traci, ili samo jednim dijelom. Vozilo kojim je upravljao je automatik –
tiptronik, u kojem se na kontrolnoj tabli pokazuje stepen prenosa u kretanju,
kada je drugi stepen prenosa maksimalna brzina je oko 70 km/h. Nije obraćao
pažnju na razdaljinu izmedju njegovog i tog vozila, samo zna da nije napuštao
kolovoznu traku kojom se kretao, te i da je primijetio vozilo crne boje ispred
vozila Ford i to u momentu kada se njegovo vozilo nakon ostvarenog kontka
zaustavilo. Obzirom na kretanje vozila Ford, zaključio je da je ono započelo
preticanje vozila crne boje, koje se kretalo ispred njega, a koje je nakon
zaustavljanja njihovih vozila nastavilo kretanje prema Rožajama. Krv mu je u
Beranama uzeta oko 23 h. Nakon ostvarenog kontakta njegovo vozilo je bilo
poprečno u odnosu na smjer kretanja mada na to nije obraćao pažnju.
Svjedok F. U., na zapisniku Ktr. br. 139/12. od 30.8.2012. godine, pred ODT-om
u Rožajama, je istakao:
Da se dana 30.8.2012. godine sa drugovima C. Š., B. E. i H. R. vozilom marke
„Mercedes“ kojim je upravljao R. vraćao s mora. Idući iz Rožaja, prema Novom
Pazaru u koloni vozila, pošto je sjedio na mjestu suvozača prije nezgode
primijetio je tri vozila i to BMW i dva vozila Mercedes. Na izlazu iz jednog
zavoja primijetio je da je došlo do udesa, ali taj momenat nije vidio zbog
zakrivljenosti puta. Primijetio je da je vozilo BMW koje je bilo na čelu
kolone, udarilo u vozilo marke „Ford“ izašli su iz vozila radi ukazivanja
pomoći povrijedjenima. Vidio je pored vozila tri djevojke i dva muškarca koje
nijesu pomijerali, već su ih polivali vodom i brisali im krv.
Vještak saobraćajne struke Mujo Nurković dipl. ing. saobraćaja u pisanom
nalazu i mišljenju i na glavnom pretresu istakao je:
Da se saobraćajna nezgoda dogodila dana 30.8.2012. godine u 14:50 h, na
mag.putu Rožaje – Bać, u mjestu zv. „Njeguši“. U nezgodi su učestvovala
putnička vozila marke „BMW“ reg. oznake TT 04-IS i Ford Fijesta reg. oznake BA
AP 157. Na mjestu nezgode kolovoz je izgradjen od asvalta širine 7,30 m. U
zoni nezgode nakon zavoja u lijevo je blagi zavoj u desno koji se postepeno
povećava gledano iz pravca Rožaja prema Baću. Kolovoz je podijeljen
neisprekidanom bijelom linijom na dvije jednake trake namijenjene za kretanje
vozila u oba smjera. Sa desne strane kolovoza iznad rigole je stijena pod
uglom od 80 stepeni, a sa lijeve zemljano proširenje u ravni sa kolovozom
promjenjljive širine iza kojeg se prostire zemljana kosina obrasla smrčevim
stablima. U zoni nezgode iz pravca Rožaja dozvoljena brzina kretanja vozila
ograničena je znakom 50 km/h, dok iz sprotnog smera nije registrovan
saobraćajni znak ograničenja brzine kretanja vozila. U vrijeme nezgode
vidljivost je bila dnevna, kolovoz suv, a preglednost ograničena
karakteristikama zavoja. U zoni mjesta nezgode konstatovano je prisustvo
materijalnih tragova ostalih od nezgode i isti su fiksirani u odnosu na
odabranu fiksnu tačku – ivičnjak od rigole sa desne strane kolovoza gledano u
pravcu Baća i orjentacioni pravac lijeva ivica kolovoza gledano u istom
smjeru. Tragovi su fotografisani. Na vozilu Ford Fijesta uočena su oštećenja u
čeonom desnom dijelu deformacija većeg inteziteta i prednji bočni kraj vozila
je potpuno deformisan. Na vozilu BMW bio je veći intezitet oštećenja po
prednjoj lijevoj strani.
Analizom tragova formiranih u nezgodi, krajnjem položaju vozila nakon nezgode
u odnosu na kolovoz i tragove, kao i oštećenja oba vozila, dejstva sila i
obrtnih momenata proizvedenih pri sudaru vozila grafo analitičkim putem je
utvrdio da je mjesto sudara bilo na lijevoj kolovoznoj traci gledano iz pravca
Baća odakle je nailazilo vozilo Ford Fijesta, u zoni mjesta sa najvećom
koncentracijom tragova razasutog polomljenog stakla, plastike, ulja i drugih
otpadnih djelova oba vozila. U podužnom smislu mjesto sudara je bilo
neposredno ispred početka traga paranja i grebanja kolovoza, a u poprečnom
smislu od desne ivice kolovoza gledano iz pravca Baća. Na sudarnoj poziciji
vozilo „Ford Fijesta“ nalazilo se u fazi lijevog bočnog izmicanja od središnje
linije prema svojoj lijevoj strani kolovoza, a vozilo BMW u fazi
pravolinijskog kretanja zauzimajući položaj paralelan uzdužnoj osi puta. Nakon
ostvarenog kontakta pod dejstvom sudarnih sila i obrnutih momenata vozilo BMW
je zadnjim krajem rotiralo u smjeru kretanja kazaljke na satu, dok je vozilo
Ford Fijesta od siline udara i po inerciji odgurnuto unazad u lijevo prednjim
krajem rotirajući u smjeru suprotan kretanju kazaljke na satu. U mjestu sudara
vozila su prolazila bez ostavljanja vidljivih tragova intezivnog kočenja, tako
da se na osnovu raspoloživih materijalnih dokaza nije mogla utvrditi tačna
brzina njihovog kretanja u trenutku koji je prethodio sudaru. Brzina kretanja
mogla se utvrditi analizom deformacija vozila u sudaru. Vozilo marke BMW
raspoloživu brzinu kretanja u trenutku sudara izgubilo je na deformacijama u
sudaru, potiskivanjem vozila Ford od mjesta sudara do mjesta na kojem se isto
zaustavilo, kao i na putu kojim je potom rotirajući zadnjim krajem izgubio do
zaustavne pozicije. Isto je u direktnom sudaru sa vozilom Ford ostvarilo
deformacioni rad od oko 38.000 Nm, te je sa tim deformacionim radom
neutralisana energija koja odgovara gubitku brzine od oko 39,78 km/h. Nakon
sudara ovo vozilo je imalo energiju koja je izgubljena na potiskivanju vozila
Ford u nazad i u desno, za oko 4,40 m, kao i na putu rotiranja zadnjim krajem
do zaustavnog položaja, tako da je brzina poništena potiskivanjem vozila Ford
za oko 31,23 km/h, dok je brzina koja je izgubljena rotirajući zadnjim krajem
14,40 km /h. Da je na osnovu sprovedenog proračuna brzina kretanja vozila BMW
u trenutku sudara bila oko 52,58 km/h, ili 14,60 m/s. Imajući u vidu odnos
masa vozila utvrdjeno je da je vozilo Ford u sudaru izgubilo energiju koja
odgovara gubitku brzine kretanja od oko 54,50 km/h, ili 15,50 m/s. Vožnja
brzinom od oko 52,58 km/h vozila BMW u datim uslovima kolovoza, preduzimanjem
radnje intezivnog kočenja vozilo se moglo zaustaviti na zaustavnom putu dužine
od oko 31,28 m, pri čemu bi put reagovanja vozača i odziva sistema za kočenje
iznosio 16,06 m. I put kočenja do zaustavljanja vozila oko 15,22 m, a vrijeme
zaustavljanja trajalo bi oko 3,08 s. Zaustavni put vozila Ford kočenjem pri
brzini kretanja od 54,50 km /h, iznosio bi 33,05 m, pri čemu bi reagovanje
vozača i odziva sistema za kočenje na vozilu iznosio 16,66 m, a put kočenja do
zaustavljenja oko 16,39 m, dok bi vrijeme zaustavljanja trajalo oko 3,16 s.
Pri utvrdjenim brzinama kretanja za vrijeme od 1 s, vozila su prešla
rastojanje od 29,75 m i u toj situaciji razmak izmedju vozila iznosio je oko
34,64 m, a na dvije sekunde to rastojanje je bilo 69,28 m. Na jednu sekundu
prije sudara vozilo BMW od mjesta sudara bilo je udaljeno oko 14,60 m, a
vozilo Ford oko 15,15 m. Ukoliko je vozilo Ford prije nezgode bilo voženo
pravilno, približno sredinom svoje desne kolovozne trake da bi dospjelo na
sudarni položaj, bilo je potrebno da napravi bočni pomak od oko 2,35 m, te bi
mu pri utvrdjenoj brzini kretanja za to bio potreban put dužine od oko 26,05
m, i vrijeme od 1,7 s. Vraćajući vozilo BMW u nazad od mjesta sudara brzinom
od 52,58 km/h, za vrijeme od 1,7 s, to vozilo bi se u trenutku preduzimanja
izmicanja Forda Fijesta, nalazilo 24,82 m u nazad od mjesta sudara. U trenutku
bočnog izmicanja vozila Ford Fijeste, BMW i Ford bi se nalazili na medjusobnom
rastojanju od 58,87 m.
Pristvovao je na licu mjesta prilikom vršenja uvidjaja i tom prilikom je
zapazio trag gume od vozila marke „Ford“ na putu. Radilo se o povezanom tragu
sa tragom grebanja ostalih metalnih djelova. Pri kontaktu vozila, vozilo prvo
ostavlja trag od pneumatika, nakon čega slijede tragovi grebanjem po asvaltnoj
podlozi metalnih djelova. Kontaktni ugao vozila, obzirom na njihova oštećenja
je oko 150 stepeni i isti predstavlja ugao koja su vozila zaklapala uzdužnim
osama u trenutku primarnog kontakta. U toj situaciji, vozilo marke Ford u
tenucima, koji su prethodili kontaktu, bilo je u fazi lijevog bočnog
izmicanja, a vozilo BMW u fazi pravolinijskog kretanja, paralelno uzdužnoj osi
puta. Da je koristio raster za referntno vozilo mase 950 kg, a ne energetski
raster za vozilo Ford, koji mu nije poznat za isto, obzirom da se radi o
vozilu starijeg modela. Brzinu tog vozila je izračunao na bazi formule
Njutnovog zakona akcije i reakcije. Tu brzinu je bilo moguće izračunati i
sabiranjem cifara iz energetskog rastera, koja bi odgovarala izračunatoj
brzini. Deformacioni rad od 38.000 Nm, dobijen je sabiranjem cifara iz polja
energetskog rastera formiran za vozilo BMW. Masu vozila Ford uzeo je iz
prospekta o tehničkim karakteristikama tog vozila, ne uzimajući masu putnika
ni iz jednog vozila, jer isti nebi uticali na proračun brzine kretanja vozila.
Kretanje vozila marke „BMW“ utvrdio je na osnovu linije sudara vozila na
osnovu koje se može utvrditi i uzajamni položaj sudarenih vozila tj. putanju
koju su vozila prelazila prije ostvarenog sudara. Na kolovozu nije bilo
tragova zanošenja BMW, kao ni tragova kočenja. Polje preglednosti je bilo veće
od zaustavnog puta vozila BMW. Trag grebanja koji potiče od vozila Ford je
karakterističan od sudarnih vozila, koja teže da zadrže prethodnu putanju
kretanja pri čemu dobija komponentu sudarne sile drugog vozila. Raspored
pokretnih i nepokretnih tragova od nezgode rezultat su brzine kretanja vozila.
Vozilo Ford je prilikom sudara potisnuto u nazad i u svoju lijevu stranu pri
čemu je dijelom oštećenog prednjeg desnog točka formiralo trag zanošenja i
grebanja kolovoza od središnjeg dijela prema lijevoj strani puta pod uglom od
oko 45 stepeni. Brzina kretanja vozila BMW od 52,58 km/h je brzina koja je
izgubljena u sudaru sa vozilom Ford, rotiranjem zadnjim krajem, kao i
potiskivanjem tog vozila do zaustavnog puta i ona je prije nezgode mogla biti
veća, a pri izračunavanju iste nije raspolagao sa pouzdanim materijalnim
dokazima zbog neostavljenih tragova intezivnog kočenja, s tim što je isto
prije nezgode moglo biti ne intezivno usporavano ne ostavljajući tragove
kočenja obzirom na posjedovanje ABS sistema. Da je vozilo Ford imalo brzinu
koju je izračunalo. Brzina vozila BMW koja je bila nešto veća od dozvoljene,
nije bila od uticaja na stvaranju opasne situacije koja je za posledicu imala
saobraćajnu nezgodu, niti nemogućnost izbjegavanja nezgode, a ista je uticala
da posledice budu veće. Krajnji zaustavni položaj vozila, oštećenja na istima,
kao i formirani tragovi u potpunosti isljučuju mogućnost da se vozilo BMW
našlo na lijevoj kolovoznoj traci ili pak da se uključivalo sa lijeve strane
puta na kolovoz, jer bi u tom slučaju raspored oštećenja na vozilima i
zaustavni položaj istih bio sasvim drugačiji.
Na osnovu fonda raspoloživih podataka ove saobraćajne nezgode pouzdano je
utvrdio da je mjesto sudara vozila bilo na desnoj kolovoznoj traci kojom se iz
pravca Rožaja, prema Baću kretalo vozilo BMW, čiji je vozač u saobraćajnoj
situaciji kojoj je prethodilo mimoilaženje vozila prednjim čeonim, više
lijevim, dijelom vozila, udario u prednju, desnu čeonu stranu nailazećeg
vozila Ford Fijeste. Nakon ostvarenog sudara, oštećeni Ford Fijesta je
prednjem desnim točkom formirao trag paranja i grebanja kolovoza usmjeren pod
odredjenim uglom od sredine prema njegovoj lijevoj strani kolovoza. Na osnovu
lokacije tog traga i oštećenja na vozilima, našao je da je prednji lijevi
točak Ford Fijeste na sudarnoj poziciji bio na lijevoj kolovoznoj traci,
udaljen od desne ivice kolovoza gledano iz pravca Baća odakle se kretalo za
oko 5 m, od sredine kolovoza za oko 1,35 m, od lijeve ivice puta za oko 2,30
m. Na sudarnoj poziciji vozila nijesu imala intezivno kočenje, a vozilo Ford
Fijesta nalazilo se u fazi lijevog bočnog izmicanja od sredine prema lijevoj
strani kolovoza, dok se vozilo BMW kretalo svojom desnom kolovoznom trakom
paralelno sa ivicom puta. Zbog nepostojanja tragova kočenja, nije bilo moguće
utvrditi tragove kočenja vozila, brzinu vozila u kretanju u trenutku
reagovanja vozača na opasnost. Pri utvrdjenim brzinama kretanja u trenutku
sudara, vozila su se mogla bezbijedno mimoići na putu sa blagim horizontalnim
zavojem u slučaju da vozač vozila Ford nije u vožnji angažovao za kretanje dio
lijeve kolovozne trake. Da je saobraćajna nezgoda nastala isključivo kao
posledica načina vožnje i upravljanja putničkim vozilom Ford Fijesta. Vozač
tog vozila je zalaženjen vozilom na lijevu polovinu kolovoza stvorio opasnu,
blisku i pokretnu prepreku na putu vozača BMW, koju vozač vozila BMW
preduzimanjem radnje kočenja niti na bilo koji drugi način u datim okolnostima
nije mogao izbjeći, tako da na njegovoj strani nema doprinosa ove saobraćajne
nezgode. Brzina kretanja vozila BMW većom od oko 2,58 km/h uticala je samo na
težinu posledice ove nezgode.
Prof.dr.Miodrag Šoć u nalazu i mišljenju S.br.114/2012. istakao je:
Da je smrt R. N. nasilna i nastupila je usled razaranja po život važnih
moždanih centara uled preloma kostiju lobanje. Razorenje po život važnih
moždanih centara, prelomi kostiju, rascepi organa, kao i druge spolja i unutra
opasne povrede, posledica su dejstva tupog teškog i jako zamahnutog mehaničkog
orudja. U vrijeme umiranja kod istog nije postojalo stanje alkoholisanosti.
U nalazu i mišljenju dato u predmetu Ktr.br.139/12. je konstatovano da
ustanovljenje koncentracije alkohola u organizmu B. Č., nije uradjeno na
ispravan način, jer je analiza krvi uzeta samo u jednom vremenu, a bilo je
neophodno uzeti mokraću ili krv u drugom vremenskom intervalu, nakon 20-30
minuta, kako bi se nedvosmisleno ustanovila faza metabolizma alkohola u
organizmu i izvršiti matematičko proračunavanje koncentracije apsolutnog
alkohola u vrijeme odigravanja saobraćajne nezgode. Da je analiza uradjena u
Opštoj bolnici u Beranama metodom Widmark oko 350 minuta nakon odigravanja
saobraćajne nezgode, ustanovljena je alkoholisanost od 0,08 gram promila, te
kako je isti pio voćni sok i jeo voće, to se osnovano, ekspertizno može
prihvatiti postojanje trijeznog stanja kod istog u vrijeme nastanka predmetne
saobraćajne nezgode.
Vještak medicinske struke dr. Milorad Magdelinić na zapisniku Kt.br.164/12. od
06.09.2012. godine, pred ODT-om u Rožajama je istakao: da je na osnovu
medicinske dokumentacije za D. V., otpusnu listu sa epikrizom Opšte bolnice u
Baranama od 30.8.2012. godine, i izvještaja o povredama KC Crne Gore od
04.9.2012.godine, u kojima su konstatovane povrede, utvrdio da se radi o
trupturi (prskanje slezine i jetre), prelom lijevog acetabuluma, prelom sedmog
rebra, desno prelom gornje vilice i ogrebotine, težak hemoralgični šok, prelom
lijeve pubične i sjedalne kosti, nagnječenje pluća i veći broj krvnih podliva
po glavi i trupu. Da se radi o teškim tjelesnim povredama, kako pojedinačno
tako i zbirno. Za D. J. u otpusnoj listi sa epikrizom od 06.9.2012. godine,
konstatovao je da se radi o prelomu lijeve lakatne kosti, nagnječne povrede
glave i trupa, nagnječno razdernu ranu u predjelu lijeve ušne školjke i
nagnječno razdernu ranu na poglavini. Da je povreda prelom lakatne kosti teška
tjelesna povreda, a ostale povrede pojedinačno i zbirno su lake tjelesne. Za
M. R. na osnovu otpusne liste sa epikrizom od 04.9.2012. konstatovao je da je
ista imala nagnječne povrede desne strane grudnog koša, nagnječne povrede
donjih plućnih režnjeva obostrano, krvni podliv u predjelu glave i trupa, te
da su iste pojedinačno i zbirno lake tjelesne povrede. Za B. Č. iz otpusne
liste sa epikrizom od 31.8.2012.godine konstatovao je da se radi o nagnječnoj
povredi glave i trupa, nagnječno razderne rane u tjemenoj regiji glave desno,
nagnječno razderne rane u predjelu desne šake, nagnječne povrede u predjelu
slabina i karlice, kao i veći broj oguljotina na koži. Da su ove povrede
pojedinačno i zbirno lake tjelesne povrede. Za Z. Č. na osnovu izvještaja HMP
Rožaje, od 30.8.2012. godine konstatovano je da je isti imao oguljotinu kože u
predjelu lijeve strane čela, glave, promjera 3 x 3 cm, oguljotinu kože u
predjelu lijeve jagodice lica, promjera 3 x 3 cm, i nagnječno razdernu ranu
desne šake promjera 4 x 1 cm. Da se radi pojedinačno i skupno o lakim
tejelsnim povredama. Iz medicinske dokumentacije za Nikolu Kljajića, otpusnu
listu sa epikrizom od 30.8.2012. godine, je utvrdio da je isti imao povrede
otvoreni multi fragmentalni prelom desne butne kosti i prelom lijeve ključne
kosti, te da se radi kako pojedinačno tako i skupno o teškim tjelesnim
povredama.
Cijeneći sve provedene dokaze pojedinačno i u njihovoj medjusobnoj
povezanosti, dovodeći ih u vezi sa iskazom optuženog, sud je utvrdio na
nesumnjiv način činjenično stanje opisano u izreci presude iz kojeg proizilazi
i pravna kvalifikacija krivičnog djela koje se optužnicom optuženom stavlja na
teret.
Iz utvrdjenog činjeničnog stanja se vidi da je optuženi mladje životne dobi,
nije u radnom odnosu, da je ranije osudjen zbog krivičnog djela teška djela
protiv bezbijednosti javnog saobraćaja iz čl. 348. st. 3. u vezi čl. 339.st.3.
u vezi st.1. KZ CG na novčanu kaznu u iznosu od 1.300 eura. Da je pomenutog
dana iz Novog Pazara u pravcu Rožaja upravljao sopstvenim vozilom marke „Ford
Fijesta“ reg. oznake BA AP-157, u kojem su se nalazili R. N., D. J., D. V. i
M. R . Dolazeći vozilom na potezu puta u mjestu zv. „Njeguš“, gdje je put bio
suv, neoštećen sa dnevnom vidljivošću, ograničenjem brzine kretanja vozila od
50 km/h, gledano u smjeru kretanja vozila BMW, u zoni gdje je prethodilo
mimoilaženje sa vozilom marke BMW koje se kretalo iz pravca Rožaja desnom
kolovoznom trakom, vozilo marke BMW čeono više lijevim dijelom udarilo u
prednju desnu čeonu stranu vozila marke „Ford“. Nakon ostvarenog sudara vozilo
Ford je prednjim desnim točkom formiralo trag paranja i grebanja kolovoza
usmjeren pod odredjenim uglom od sredine puta prema lijevoj strani kolovoza.
Prednji lijevi točak ovog vozila na sudarnoj poziciji nalazio se na lijevoj
kolovoznoj traci u smjeru kretanja istog, udaljen od desne ivice kolovoza za
oo 5 m, od sredine kolovoza za oko 1,35 m, a od lijeve ivice puta oko 2,30 m.
Na sudarnoj poziciji vozila nijesu imala intezivno kočenje, a vozilo Ford se
nalazilo u fazi lijevog bočnog izmicanja od sredine, prema lijevoj strani
kolovoza, dok se vozilo BMW kretalo desnom kolovoznom trakom paralelno sa
ivicom puta. Da su se vozila na osnovu utvrdjen brzine njihovog kretanja u
sudarnoj poziciji kretala brzinom i to vozilo marke Ford Fijesta od 54,50
km/h, a vozilo marke „BMW“ od 52,58 km/h. Brzina je utvrdjena na osnovu
raspoloživih dokaza, a u nedostatku tragova kočenja na putu. Ne isključuje se
mogućnost da je ista bila veća prije sudarne pozicije, obzirom da je vozilo
Ford prilikom sudara potisnuto unazad i u lijevu stranu, pri čemu je dijelom
oštećenog prednjeg desnog točka formiralo trag zanošenja i grebanja kolovoza
od središnjeg dijela, prema lijevoj strani puta, pod uglom od oko 45 stepeni.
Brzina kretanja vozila BMW prije sudarne pozicije je izgubljena u sudaru
rotiranjem zadnjim krajem, kao i potiskivanjem vozila Ford do zaustavnog puta.
Da je saobraćajna nezgoda mogla biti izbjegnuta u mimoilaženju vozila na putu
sa blagim horizontalnim zavojem, u slučaju da vozač vozila Ford nije u vožnji
angažovao za kretanje dio lijeve kolovozne trake. Ista je nastala isključivo
kao posledica načina vožnje i upravljanja putničkim vozilom Ford Fijesta.
Optuženi kao vozač tog vozila je zalaženjem vozila na lijevu polovinu kolovoza
stvorio opasnu, blisku i pokretnu prepreku na putu vozača BMW, koju vozač
istog preduzimanjem radnje kočenja, niti na bilo koji drugi način, u datim
okolnostima nije mogao izbjeći. Brzina kretanja vozila BMW većom od oko 2,58
km/h, uticala je samo na težinu posledice saobraćajne nezgode. Na kolovozu su
ostali tragovi otpali od vozila rasuti, kao i položaj vozila nakon
zaustavljanja iz sudarne pozicije. Da je u ovoj saobraćajnoj nezgodi od
zadobijenih povreda u vozilu marke „Ford Fijesta“ nastupila smrt R. N., a da
su takodje u tom vozilu D. J.imović i D. V., kao i optuženi, zadobili teške
tjelesne povrede, dok je M. R. zadobila lake tjelesne povrede, dok su u vozilu
marke BMW B. i Z. Č., zadobili lake tjelesne povrede.
Utvrdjeno činjenično stanja proizilazi iz nalaza i mišljenja vještaka
saobraćajne struke Muja Nurkovića, čiji je nalaz sud prihvatio kao objektivan,
realan i stručan, zapisnika o izvršenom uvidjaju, foto tehničke dokumetnacije,
skice, zapisnika o izvršenom tehničkom pregledu vozila, medicinske
dokumentacije koja se odnosi na povrede oštećenih, nalaza i mišljenja vještaka
prof. dr. Miodraga Šoća, dr. Milorada Magdelinića čije je nalaze takodje sud
prihvatio kao objektivane, realane i stručane, iskaza svjedoka – oštećenih Z.
i B. Č., D. J., D. V., M. R., a u odlučnim činjenicama i iskaza optuženog.
Iz iskaza optuženog proizilazi da je pomenutog dana upravljao PMW marke Ford
Fijesta, reg. oznake BA AP 157, koje je njegovo vlasništvo iz pravca Novog
Pazara, prema Rožajama. Da su se u vozilu nalazili R. N., na mjestu suvozača,
a na zadnjem sjedištu D.D. i M.. Pu kojim je upravljao vozilom dobro poznaje,
te da je isti bio suv, neoštećen, vidljivost dobra. Sa desne strane puta
gledano u smjeru njegovog kretanja postoji zemljano proširenje. Primijetio je
iz suprotnog smjera PMV BMW ispred kojeg nije bilog drugog vozila, te da je
njegovo vozilo prednjom desnom stranom u blizini desnog fara i pokazivača
pravca ostvarilo kontakt prednjom stranom sa nailazećim vozilom BMW. U tom
sudaru njegovo vozilo se zanijelo u lijevo, prema lijevoj kolovoznoj traci. U
njegovom vozilu je smrtno stradao R. N., dok su on, D., D. i M. zadobili
povrede. U ovom dijelu njegov iskaz sud je ocijenio tačnim, objektivnim i kao
takav saglasan sa svim izvedenim dokazima, te je isti sud uzeo kao dokaz.
Medjutim, njegov iskaz u preostalom dijelu, a odnosi se na to da je vozilo BMW
koje mu je išlo u susret primijetio kada lučno prelazi preko lijeve kolovozne
trake, stupa na zemljano proširenje sa lijeve strane u smjeru kretanja istog,
te da je zbog velike brzine kretanja napustilo zemljano proširenje vraćajući
se na kolovoznu traku, ostvarujući na taj način prednjom lijevom stranom
kontakt sa prednjom desnom stranom njegovog vozila usled čega se njegovo
vozilo zanijelo u lijevo prema lijevoj kolovoznoj traci, sud nije mogao
prihvatiti jer je isti u ovom dijelu obezvrijedjen materijalnim dokazima sa
lica mjesta, iskazima svjedoka – oštećenih B. i Z., nalazom i mišljenjem
vještaka saobraćajne struke Muja Nurkovića. Naime, iz nalaza i mišljenja ovog
vještaka proizilazi da krajnji zaustavni položaj vozila, oštećenja na istima,
formirani tragovi, u potpunosti isključuju mogućnost da se vozilo BMW moglo
naći na lijevoj kolovoznoj traci ili pak da se uključivalo sa lijeve strane
puta na kolovoz jer bi u tom slučaju raspored oštećenja na vozilima i
zaustavni položaj istih bio sasvim drugačiji. U ovom dijelu sud je iskaz
optuženog ocijenio sračunatim i usmjerenim ka izbjegavanju krivično pravne
odgovornosti i isti kao takav nije mogao biti prihvaćen.
Iz iskaza svjedoka – oštećenog Z. Č. proizilazi da je on pomenutog dana bio u
vozilu BMW, kojim je upravljao njegov brat B. i sjedio je na mjestu suvozača.
Išli su iz pravca Rožaja prema Tutinu. U mjestu nezgode primijetio je iz
suprotnog smjera putničko vozilo bijele boje koje je započelo preticanje
vozila koja su se kretala ispred istog. To vozilo je stupilo na njihovu
kolovoznu traku. Takodje je primijetio da se jedno od vozila koja su bila
ispred vozila iz suprotnog smjera, radilo se o Golfu 3, crne boje, izmicalo
prema desno, kada ga je vozilo bijele boje, pokušalo preteći. Njihovo vozilo
kretalo se desnom kolovoznom trakom i ostvarilo je kontakt sa nailazećim
vozilom prednjim stranama. Vozilo koje se kretalo ispred tog vozila se nakon
ostvarenog kontakta njihovog vozila sa nailazećim vozilom udaljilo, na ostala
vozila nije obraćao pažnju. Njegov iskaz, imajući u vidu njegovo pojašnjenje u
pogledu različitog kazivanja na zapisniku datom pred ODT-om u Rožajama i na
glavnom pretresu, a odnosilo se na način kretanja vozila Ford, sud je
prihvatio kao objektivan i u saglasnosti sa iskazom svjedoka B., materijalnim
dokazima sa lica mjesta i kao takav nije doveden u sumnju ostalim izvedenim
dokazima. U vezi njegovog kazivanja koje se odnosi na zapažanje vozila Golf 3
crne boje, da se kretalo ispred vozila Ford i da je vozilo Ford pokušalo
preticanje tog vozila, sud je ocijenio ne bitnim u odnosu na ne spornu
činjenicu načina kretanja vozila Ford prije sudarne pozicije sa njihovim
vozilom.
Svjedok – oštećeni B. Č., predstavio je svoje zapažanje i činjenice u vezi
predmetne saobraćajne nezgode. Istakao je da je pomenutog dana upravljao PMV
„BMW“ iz pravca Rožaja prema Tutinu. U mjestu nezgode ispred njegovog vozila
nije bilo drugog vozila. Primijetio je blagi zavoj u desno, kao i vozilo
bijele boje njemu u susret, prelazeći na njegovu kolovoznu traku, tako da je
svoje vozilo izmicao u desno. Nailazeće vozilo je prednjom desnom stranom
udarilo u središnji dio njegovog vozila više po lijevoj strani usled čega su
se vozila zaustavila. U vožnji nije obraćao pažnju na okolinu puta, te nije
uočio zemljano proširenje. Stekao je utisak, kada je primijetio vozilo Ford,
da je vozač izgubio kontrolu upravljanja nad istim. Svojim vozilom upravljao
je desnom kolovoznom trakom i zbog blizine sa nailazećim vozilom i terena po
desnoj strani puta, isto nije mogao izmaći u desno. Takodje nije obraćao
pažnju da li su bila vozila iza njegovog vozila. Ispred vozila Ford primijetio
je jedno vozilo crne boje, zaključujući da je Ford isto preticalo. To vozilo
se nakon ostvarenog kontakta njegovog vozila i vozila Ford udaljilo sa tog
mjesta i otišlo u pravcu Rožaja. U Beranama mu je uzeta krv oko 23 h, a u ovom
saobraćajnoj nezgodi je zaobio povrede. U toku dana konzumirao je voće i pio
sok od jabuke. Cijeneći njegov iskaz sud je isti prihvatio kao jasan,
objektivan, jer je isti predstavljao sopstveno zapažanje potkrepljujući to
činjenicama iz predmetne saobraćajne nezgode i isti je saglasan ostalim
izvedenim dokazima. U vezi njegovog kazivanja koje se odnosi na zapažanje
vozila Golf 3 crne boje, da se kretalo ispred vozila Ford i da je vozilo Ford
pokušalo preticanje tog vozila, sud je ocijenio ne bitnim u odnosu na ne
spornu činjenicu načina kretanja vozila Ford prije sudarne pozicije sa
njegovim vozilom.
Iskaz svjedoka F U. koji se izjasnio u vezi činjenica koje su mu poznate, a
odnose se na način kretanja vozila u kojem se nalazio, položaj vozila BMW koje
se kretalo u istom smjeru i ostalih vozila iza tog vozila, te da nije vidio
momenat kada je ostvaren kontakt vozila BMW i njemu nailazećeg vozila, da je
nakon nastale nezgode prišao do vozila radi ukazivanja pomoći licima iz
vozila, sud je prihvatio kao objektivan, jer se isti odnosi na činjenice koje
su mu poznate, isti je bez uticaja na drugačije činjenično utvrdjene.
Iskaze svjedoka – oštećenih D. J., D. V. i M. R., sud je prihvatio kao tačne i
objektivne, obzirom da se isti odnose na mjesto odakle su pošli vozilom kojim
je upravljao optuženi, raspored sjedenja u vozilu i opis povreda koje su
zadobili u ovoj saobraćajnoj nezgodi,i da se zbog zadobijenih povreda ne
sjećaju kako je došlo do saobraćajne nezgode. Njihove iskaze je sud prihvatio
kao odredjene, tačne i objektivne jer su potvrdjeni materijalnim dokazima,
nalazom i mišljenjem vještaka meidicinske struke dr. Milorada Magdelinića i
kao takvi nijesu dovedeni u sumnju ostalim izvedenim dokazima, pa ni iskazom
optuženog.
Iz zapisnika o uvidjaju, skice, foto tehničke dokumentacije, zapisnika o
izvršenom tehničkom pregledu vozila, sa izvješnošću su utvrdjeni učesnici
saobraćajne nezgode, opis mjesta dogadjaja, stanje puta, nadjeni tragovi,
rasuti materijal od vozila koja su se sudarila na kolovozu, pozicije zatečenog
stanja koje odražavaju saobraćajnu situaciju,te i sastav uvidjajne ekipe. Ove
dokaze je sud u svemu prihvatio kao vjerodostojne, medjusobno saglasne,
odredjene i kao takvi saglasni ostalim izvedenim dokazima.
Nalaz i mišljenje vještaka saobraćajne struke Muja Nurkovića, sud je u svemu
prihvatio kao realan, stručan i objektivan. Naime, iz ovog nalaza i mišljenja,
materijalnih dokaza opisanih u zapisniku o uvidjaju, skici, fototehničkoj
dokumentaciji, oštećenja na vozilima, iskaza svjedoka – oštećenih Berzada i
Zijada i dijela iskaza optuženog koji je sud prihvatio, nesumnjivo je
utvrdjeno da je propust u ovoj saobraćajnoj nezgodi učinio optuženi u vožnji
vozilom marke „Ford“ koje se sudarilo sa vozilom marke „BMW“,koji propusti su
opisani u činjeničnom opisu izreke presude. Iz nalaza i mišljenja vještaka
proizilazi da je na osnovu oštećenja vozila, materijalnih tragova koji su
ostali na putu od vozila, smjera kretanja vozila, njihovog zaustavnog položaja
nakon sudara, da je mjesto ostvarenja kontakta izmedju vozila na lijevoj
kolovoznoj traci gledano iz smjera kretanja vozila „Ford Fijesta“. Na tom
mjestu je bila najveća koncentracija rasutog stakla od vozila, plastike, ulja
i drugih otpadnih djelova vozila. U podužnom smislu to mjesto je neposredno
ispred početka traga paranja i grebanja kolovoza, a u poprečnom smislu od
desne ivice kolovoza gledano iz pravca kretanja vozila Ford. Ovo vozilo se u
sudarnoj poziciji nalazilo u fazi lijevog bočnog izmicanja od središnje linije
prema lijevoj strani kolovoza, gledano u smjeru kretanja, dok se vozilo BMW
nalazilo u fazi pravolinijskog kretanja, zauzimajući položaj paralelan
uzdužnoj osi puta. Vozilo BMW je nakon ostvarenog kontakta pod dejstvom
sudarnih sila i obrnutih momenata zadnjim krajem rotiralo u smjeru kazaljke na
satu, a vozilo Ford od siline udara i po inerciji odgurnuto u nazad i u
lijevo, rotirajući suprotno kazaljci na satu. U mjestu sudara vozila nijesu
ostavila tragove kočenja na osnovu kojih bi se moglo utvrditi njihova tačna
brzina kretanja prije kontakta. Ista su prilikom sudara izgubila na brzini
kretanja, tako da je vozilo BMW deformacionim radom neutralisalo energiju koja
odgovara gubitku brzine od 39,78 km/h. Nakon sudara isto je imalo energiju
koja je izgubljena na potiskivanju vozila Ford u nazad za 4,40 m, tako da je
poništena brzina za oko 31,23 km/h, kao i 14,40 km/h, na putu rotiranja
zadnjim dijelom do zaustavljanja. U trenutku sudara brzina vozila BMW bila je
52,58. Vozilo Ford u sudaru je izgubilo energiju, koja odgovara brzini
kretanja od 54,50 km/h. Vozilo MBW pri datim uslovima i sudarnoj brzini u
slučaju preduzimanja intezivnog kočenja moglo se zaustaviti na zaustavnom putu
dužine 31,28 m, a vrijeme zaustavljanja trajalo bi 3,08 s, dok bi zaustavni
put vozila Ford pri brzini od 54,50 km/h iznosila 33,05 m, vrijeme
zaustavljanja trajalo bi 3,16 s. Da je vozilo Ford bilo voženo prije nezgode
sredinom svoje kolovozne trake da bi se našlo na sudarnoj poziciji pri
utvrdjenog brzini kretanja bilo bi mu potrebno da predje put dužine oko 26,05
m, dok bi se vozilo BMW vraćajući se unazad od mjesta sudara pri utvrdjenoj
brzini od 52,58 km/h, u trenutku izmicanja vozila Ford nalazilo 24,82 m u
nazad od mjesta sudara i na medjusobnom rastojanju od 58,87 m. Da je na licu
mjesta, obzirom da je prisustvovao vršenju uvidjaja, na putu bio primijetan
trag gume vozila Ford povezan sa tragom grebanja metalnih djelova tog vozila,
te da prilikom kontakta vozila prvo ostaje trag od gume, a nakon toga slijede
tragovi grebanja metalnih djelova po asvaltu. Iz njegovog zaključnog mišljenja
proizilazi da je osnovni propust u ovoj saobraćajnoj nezgodi učinio vozač
putničkog vozila marke „Ford“ angažujući vozilom lijevu kolovoznu traku kojom
je njemu u susret išlo putničko vozilo marke „BMW“, tako da je ova nezgoda
nastala isključivo kao posledica načina vožnje i upravljanja vozila Ford. Ovo
vozilo je nakon sudara sa vozilom BMW prednjim desnim točkom formiralo trag
paranja i grebanja kolovoza, koji ide od sredine kolovoza prema lijevoj
strani, tako da je lijevi točak vozila Ford u sudarnoj poziciji bio na lijevoj
kolovoznoj traci udaljen od sredine kolovoza 1,35 m, od lijeve ivice puta 2,30
m, od desne ivice puta 5 m, gledano u smjeru kretanja vozila.
Imajući u vidu činjenice iz nalaza i mišljenja ovog vještaka, koji se bazira
na materijalnim tragovima sa lica mjesta, zapisnika o izvršenom uvidjaju, foto
tehničke dokumentacije, skice, dovodeći isti u vezi sa ostalim izvedenim
dokazima i iskazom optuženog u dijelu koji je sud prihvatio, sud je njegov
nalaz u svemu prihvatio jer nijednim dokazom nije doveden u sumnju.
Nalaze i mišljenja prof. dr. Miodraga Šoća, sud je prihvatio kao stručne,
odredjene, a iz kojih proizilazi da su brojne povrede kod R. N. uzrokovale
njegovu smrt. U pogledu prisustva alkohola u krvi kod Berzada Čauševića isti
je nalaz dao na osnovu raspoloživih dokaza i kao takav je objektivan, mada je
ta činjenica bez uticaja na drugačije utvrdjenje činjeničnog stanja. Nalaz i
mišljenje sudskog vještaka medicinske struke Milorada Magdelinića, sud je u
svemu prihvatio kao stručan, objektivan i ničim ne doveden u sumnju. Naime, iz
tog nalaza i mišljenja se vidi, obzirom da je dat na osnovu medicinske
dokumentacije za oštećene, da su D. J. i D. V., zadobili teške tjelesne
povrede, dok je M. R. zadobila lake tjelesne povrede i da su te povrede mogle
nastati u saobraćajnoj nezgodi.
Imajući u vidu utvrdjeno činjenično stanje, isto pravno kvalifikujući, sud je
utvrdio da je optuženi izvršio krivično djelo teška djela protiv bezbijednosti
javnog saobraćaja iz čl. 348.st.4. u vezi čl. 339. st. 3. u vezi st. 1. KZ, na
način, vrijeme i mjestu kako je opisano u izreci presude.
Pitanje krivice optuženog u konkretnom slučaju odražava se sa potpunom
izvjesnošću predmetnog dogadjaja. Naime, optuženi je bio svjestan da se ne
pridržava saobraćajnih propisa, ali je olako držao da time neće ugroziti
saobraćaj, prouzrokovanja opasnosti za život, ili tijelo ljudi, ili imovinu, u
saobraćaju i da do posledice koja je nastupila neće doći, ili da će ih moći
spriječiti. Medjutim, posledice u vidu ugrožavanja i dovodjenja u konkretnu
opasnost život ili tijelo ljudi i imovine su nastupile, jer su usled izvršenja
osnovnog krivičnog djela ugrožavanje javnog saobraćaja iz čl. 339. KZ
proizašle teže posledice nastupanjem smrti kod R. N. i teške tjelesne povrede
kod D., D., te i lake tjelesne povrede kod M.. Te posledice su teže od onih
koje se traže kod osnovnog krivičnog djela ugrožavanje javnog saobraćaja. U
odnosu na težu posledicu, optuženi je takodje postupao iz nehata, jer je olako
držao da do tih posledica neće doći. Propust optuženog kao vozača, koji se
smatra razlogom nastanka saobraćajne nezgode, je u postupanju protivno
pravilima saobraćaja, koja su mu nalagala da se vozilom kreće desnom stranom
kolovoza u smjeru kretanja, do veličine reda koji, ne ugrožava druge učesnike
u saobraćaju, a samim tim i sebe ne izloži opasnosti, što isti nije učinio,
već je u datoj saobraćajnoj situaciji vozilom izmicao u lijevo, pri čemu je na
lijevoj kolovoznoj traci izazvao sudar sa njemu nailazećim vozilom BMW iz
suprotnog smjera. Postupanje optuženog u konkretnoj saobraćajnoj situaciji
bilo je suprotno čl. 27.st.1. ZOOBS-a na putevima, kojih propisa se isti nije
pridržavao. Zbog navedenh propusta optuženog u upravljanju vozilom, uzročne
veze izmedju osnovnog krivičnog djela ugrožavanja javnog saobraćaja i
nastupanja teže posledice u vidu smrti R. i povredjivanja D., D. i M., u
njegovoj radnji stekla su se sva bitna obilježja krivičnog djela teška djela
protiv bezbijednosti javnog saobraćaja iz čl. 348. st.4. u vezi čl. 339.st.3.
u vezi st. 1. KZ, po principu odgovornosti za težu posledice iz čl. 17. istog
Zakonika.
Za krivično djelo sa činjeničnim i pravnim opisom iz izreke presude u KZ-u je
propisana kazna zatvora od 1 do 8 godina, za koje je optuženi kriv i krivično
pravno odgovoran, te ga je za isto oglasio krivim pošto je našao da nema
elemenata koji bi isključivali njegovu krivično pravnu odgovornost i osudio ga
na kaznu zatvora u trajanju od 2 (dvije) godine i 6 (šest) mjeseci.
Predmet ocjene suda bila je i teza advokata Draga Pantovića, branioca
optuženog, pa istu sud nije mogao prihvatiti, jer je u suprotnosti sa
utvrdjenim činjeničnim stanjem. Njegova teza mogla se zasnivati samo u slučaju
da je saobraćajna nezgoda nastala zbog brzine kretanja vozila, ili nekih
drugih propusta učesnika u saobraćaju, što je u konkretnom slučaju isključeno,
obzirom na utvrdjeno činjenično stanje iz kojeg proizilazi da je jedini razlog
nastanka saobraćajne nezgode nepravilna i nepropisna vožnja od strane
optuženog prelaskom vozilom na suprotnu kolovoznu traku namijenjenu za
kretanje vozila iz suprotnog smjera.
Odmjeravajući kaznu optuženom za izvršeno krivično djelo u granicama koja je
Zakonom propisana za isto, imajući u vidu svrhu kažnjavanja i uzimajući u
obzir sve okolnosti koje utiču da kazna bude manja ili veća (olakšavajuće i
otežavajuće okolnosti) iz čl. 42. KZ, stepen krivice, nastupjele posledice
izvršenog krivičnog djela, njegove lične prilike, njegovo držanje poslije
učinjenog krivičnog djela, sud je kao olakšavajuće okolnosti istom uzeo u
obzir njegovu životnu dob, lične prilike, da nije u radnom odnosu, da se
oštećene D., D. i M. nijesu pridružile krivičnom gonjenju, dok mu kao
olakšavajuću okolnost nije mogao prihvatiti njegovo izraženo kajanje na
glavnom pretresu za smrt R. iz razloga što samo verbalno kajanje ne znači i
iskreno, s obzirom da se ne vidi kojom radnjom ili postupkom je isti nakon
izvršenja krivičnog djela i u toku trajanja postupka to manifestovao u odnosu
na porodicu pokojnog R.dok je kao otežavajuću okolnost istom uzeo u obzir
njegovu osudjivanost upravo za ovu vrstu krivičnog djela, cijeneći sve ove
okolnosti, sud je mišljenja da i je imalo mjesta osude optuženog na naznačenu
vrstu i visinu kazne u ubjedjenju da će se istom postići kako generalna tako i
specijalna prevencija iz čl. 4. u vezi čl. 32. KZ.
U smislu čl. 226.st. 2. tač. 1. 7. i st.3. i čl. 229. ZKP, sud je obavezao
optuženog da plati ovom sudu na ime troškova krivičnog postupka iznos od 649
eura, koji se odnose na ime naknade vještacima saobraćajne i medicinske struke
za date nalaze i mišljenja, da plati na ime paušala iznos od 100 eura imajući
u vidu trajanje i složenost krivičnog postupka, kao i da plati oštećenoj M. N.
na ime troškova krivičnog postupka iznos od 700 eura, koji troškovi se odnose
na ime nagrade i nužnih izdataka njenog punomoćnika advokata Velije Murića
radi njegovog prisustva na tri održana i jedan odloženi glavni pretres,
odmjereni u skladu sa AT CG.
U smislu čl. 239.st.2. ZKP oštećeni M. N., B. i Z. Č. radi ostvarivanja
imovinsko pravnog zahtjeva upućeni su na gradjansku parnicu, ovo sa razloga
što su njihovi punomoćnici na glavnom pretresu istakli da će isti tražiti
posebnom tužbom u parnici, tako da sud o istima nije odlučivao.
OSNOVNI SUD U ROŽAJAMA, dana 16.4.2013. godine.
ZAPISNIČAR PREDSJEDNIK SUDA
Burdžović Adisa s.r. Camić Zahit .s.r.
PRAVNA POUKA: Protiv ove presude može se
izjaviti žalba u roku od 15 dana od dana prijema
iste i to Višem sudu u Bijelom Polju, a preko ovog suda.