Posl.br.K.52/13
U IME CRNE GORE
OSNOVNI SUD U CETINJU, kao prvostepeni krivični, po sudiji Mariji Ćupić, kao
sudiji pojedincu, uz sudjelovanje sudskog namještenika M A kao zapisničara, u
krivičnom predmetu okrivljenog M.P.iz Cetinja, zbog krivičnog djela nesavjesno
pružanje ljekarske pomoći iz člana 290. stav 1. Krivičnog zakonika, a po
Optužnom predlogu Osnovnog državnog tužilaštva u Cetinju Kt.br.78/11 od 06.
04. 2011. godine, nakon održanog glavnog i javnog pretresa dana 29. 07.
2012.godine, u prisustvu zamjenika ODT-a u Cetinju R S, punomoćnika oštećene
porodice pok.M S ,S.D.,u odsustvu uredno pozvanog okrivljenog donio je, a dana
31.07. 2013. godine javno objavio
P R E S U D U
Okrivljeni M.P., od oca V, iz Cetinja, hirurg O b „D I“ u Cetinju,oženjen,otac
troje djece,zaposlen,neosudjivan
Na osnovu čl. 373. tačka. 2. ZKP-a se
OSLOBADJA OD OPTUŽBE
Da je:
U vremenskom periodu od 27. avgusta 2006. godine do 31. avgusta 2007. godine,
u Opštoj bolnici „D I“ u Cetinju, za vrijeme hospitalizacije i prilikom
redovnih ljekarskih pregleda, pri pružanju ljekarske pomoći oštećenoj sada
pok. M rođ. Đ S, bivšoj iz Herceg Novog, primijenio očigledno nepodoban način
liječenja i očigledno nesavjesno postupao i time prouzrokvao pogoršanje
zdravstvenog stanja oštećene sada pok. M S, kojoj je bila postavljena
dijagnoza „Stenoza pilorusa, hronični čir dvanaestopalačnog crijeva na zadnjem
zidu bulbusa“, na način što je dana 31. avgusta 2006. godine izveo hiruški
zahvat, koji se sastojao u otvaranju trbušne šupljine i selektivnoj vagotomiji
uz premoštavanje dijela prednjeg i stražnjeg dijela crijeva, koja hiruška
metoda se u medicinskoj praksi rijetko izvodi, prilikom kojeg zahvata je,
pipanjem želudca, mogao primijetiti tumorozne promjene na želudcu, nakon čega
u postoperativnoj fazi liječenja oštećene i prilikom redovnih ljekarskih
kontrola, nije preduzeo bilo kakve dijagnostičke postupka za oštećenu sada
pok. M S, već je tek prilikom ponovne hiruške intervencije dana 31. jula 2007.
godine, konstatovao da se kod oštećene radi o tumoru koji je zahvatio donji
dio želuca, te je histološkm analizom poslatih uzoraka utvrđeno da se radi o
invazivnom tumoru želuca, uz zahvaćenje dijela tankog crijeva i metastazama u
limfnim čvorovima, koje tumorozne promjene su postojale i prilikom prvog
hiruškog zahvata.
- čime bi izvršio krivično djelo nesavjesno pružanje ljekarske pomoći iz
člana 290. stav 1. Krivičnog zakonika.
Troškovi krivičnog postupka padaju na teret budžetskih sredstava suda.
Porodica pok.M S se radi ostvarenja svog imovinskopravnog zahtjeva upućuje na
redovnu parnicu.
O b r a z l o ž e nj e
ODT u Cetinju podnijelo je ovom sudu Optužni predlog Kt.br.78/11 od 06. 04.
2011. godine protiv okrivljenog M.P.iz Cetinja, zbog krivičnog djela
nesavjesno pružanje ljekarske pomoći iz člana 290. stav 1. Krivičnog zakonika.
Prvostepena presuda u predmetnoj krivičnopravnoj stvari je ukinuta rješenjem
Višeg suda u Podgorici Kž.br. 240/13 od 13.03.2013.godine i predmet je vraćen
na ponovni postupak i odlučivanje.
Shodno ukidnim razlozima sadržanim u odluci Višeg suda zakazan je glavni
pretres na kojem je zastupnica optužbe istakla da cijeni da su provedenim
dokazima ,a prevashodno iskazima saslušanih svjedoka, kao i nalazu i mišljenju
vještaka medicinske struke iz oblasti patologije i sudske medicine Dr. M K ,a
dijelom iz nalaza i mišljenja Odbora sudsko medicinskog fakulteta u Podgorici
od 06. 03. 2012. godine potvrđeni navodi optužnog akta ovog tužilaštva Kt. br.
78/11 od 06. 04. 2011. godine kojim je okrivljenom M Dr. P stavljeno na teret
izvršenje krivičnog djela nesavjesno pružanje ljekarske pomoći iz člana 290.
stav 1. KZ-a ,te da je isti bio svjestan da može učiniti djelo pa je na to
pristao. Ovo prvenstveno iz razloga što iz nalaza i mišljenja dr. M K od 01.
10. 2008. godine pri kojem nalazu je dr. M K ostao do završetka glavnog
pretresa, a koji je urađen na osnovu cjelokupne medicinske dokumentacije za
pok. M S nesporno proizilazi da je pok. M.S.bila pacijent hirurgije Opšte
bolnice “D. I” Cetinje, hirurga Dr. M.P.,te da je u konkretnom slučaju
izvršena hiruška intervencija , selektivna vagotomija uz premoštavanje
prednjeg i stražnjeg dijela crijeva dana 27. 08. 2006. godine u stvari
zastarjela hiruška metoda koja se sada praktično rijetko izvodi, te da je
prilikom ovakvog zahvata ljekar imao čitavo vrijeme taj dio želudca u rukama i
trebao je pipanjem primijetiti promjene na istome. Takođe se utvrđuje da je
pacijent sada pok. M.S.više puta dolazila na preglede kod Dr. M.P.,da se
pacijentkinja strogo pridržavala preporuka ljekara i dolazila na preglede
uvijek kada su isti bili zakazivani, te da je ljekar mogao i trebao
predvidjeti sve raspoložive dijagnostičke postupke za svog pacijenta pa i da
zahtijeva uzimanje uzoraka za patohistološku dijagnostiku što nije uradio. Iz
citiranog dokaza proizilazi da nalaz na želudcu i okolnim organima kod
operativnog zahvata obavljenog 26. 08. 2007. godine ukazuje na činjenicu da je
promjena postojala duže vremena budući da je na dijelu crijeva koje je
prilikom prvog zahvata od strane hirurga M.P.premošteno, te spojeno sa
želudcem nađen tumor ,a to znači da je postojala i prilikom tog hiruškog
zahvata, te da je hirurg prilikom operativnog zahvata mogao uočiti. Iz svega
navedenog se zaključuje da je hiruška metoda koju je primijenio okrivljeni u
konkretnom slučaju predstavlja očigledno nepodoban način liječenja sada. pok.
M.S.i da je za istu bila štetna jer je direktno uticala na širenje osnovne
maligne bolesti na crijeva, preko urađene gastroenterostomoze, te da je isti
trebao od samog početka njenog liječenja preduzeti sve raspoložive
dijagnostičke metode jer rana dijagnoza adeno karcinoma želudca poboljšava
izgled za preživljavanje pacijenta što su potvrdili u svom dopunskom mišljenju
od 06. 03. 2012. godine i članovi Sudsko medicinskog odbora Medicinskog
fakulteta u Podgorici. Stoga je ostala pri podnijetom optužnom predlogu i
predložila sudu da okrivljenog oglasi krivim za djelo stavljeno mu na teret i
osudi po zakonu.
Pun. oštećene porodice S.D. u završnoj riječi je istakao da u svemu ostaje pri
završnoj riječi zamjenika ODT-a,s tim što napominje da kako je i ranije rekao
da je vještačenje Sudsko medicinskog odbora Medicinskiog fakulteta u Podgorici
netačno, kontradiktorno, nepotpuno i pristrasno do te mjere da je usredsređeno
u pravcu oslobađanja okrivljenog od odgovornosti. Znaju da su se našli u
koštac sa kartrerom stručnjaka medicinske struke koji sebe štite po svaku
cijenu. Međutim, jedino je profesor Dr. K. imao snage da kaže istinu da je
došlo do ozbiljinih propusta i nesavjesnosti. Pita se kakva je to savjesnost
da ako se ovdje okrivljeni upozoravan od srane pacijentkinje i njenih
roditelja da se boje najgoreg, to jeste karcinoma, njeno zdravstveno stanje
ukazuje na to da duže liječenje čira 12 palačnog crijeva nije dalo rezultate,
to je ordinirajući ljekar hirurg morao preduzeti sve mjere u cilju pravilnog
dijagnostifikovanja bolesti i zahtijevati i od profesora B.a koji je radio
gastroenterološke preglede da uzme biopsiju kako bi potvrdio dijagnostiku.
Nevjerovatno je da je pacijentkinji za 13 mjeseci rađeno ukupno 9
gastroenteroloških pregleda od kojih 5 u Opštoj bolnici na Cetinju, a da
nijednom nije uzeta biopsija. Poznato je u medicinskoj praksi, a pogotovo u
studiju metodika i retorika da se kod svakog gastroenterološkog pregleda nad
svakim pacijentom uzimalo po 7 biopsija na svakom pregledu sa raznih mjesta
želudca i kada je bilo kontraindikacija i čak kada je bilo krvarenje i kada se
nije mogao uzeti uzorak, a što su oni ovdje radili bez utvrđene prave
dijagnoze prihvata hiruški zahvat koji je nepodoban. Ne uzima uzorak tkiva
radi utvrđivanje prave bolesti da se to vizuelizacijom potvrđuje što se sa
time slaže Medicinski odbor, gdje to ima, gdje to ima u savremenom svijetu da
se ovako složena hiruška intervencija dijagnostikuje vizuelizacijom. Sudsko
Medicinski odbor je u tački 2 svog mišljenja rekao da je hirurg vizuelizacijom
utvrdio da se radi o čiru na 12 palačnom crijevu, a u istom stavu kažu jer
vizuelizacija nije mogla ni ići dublje u tkivo pa je i razumljivo što je takva
dijagnostika, samo protivrječna. Pored toga kažu da su preduzete sve mjere jer
nema propusta od strane hirurga i profesora B, a propusta i nesavjesnosti ima
na pretek. Neoprostivo je od strane ovdje okrivljenog koji je obmanjivao
rodbinu i pacijentkinju da će je spasiti, da on vrši korekcije drugih poznatih
hirurga ,a u suštini ništa nije uradio. I kada je trebao da izvrši drugu
hirušku intervenciju da on istu izvrši on to nije smjeo jer je pozvao Dr. B
jer je i tada rekao oštećenima da on resekciju želudca ne radi. Okrivljeni je
ne samo pacijentkinji narušio zdravlje ,već joj nije dao šansu na adekvatno
liječenje i izlečenje. Pacijentkinja nije dobila tokom svog toka bolovanja ni
jednu adekvatnu terapiju već su sve terapije bile pogrešne do druge hiruške
intervencije ,a opet je obmanjivao rodbinu da je post operativni tok takav
,čak i do 2 godine a iole ko se razumije da se čir na 12 palačnom crijevu
liječi za dva mjeseca pa čak i kraće, ako se ne izliječi onda je nešto drugo u
pitanju. Iz ovoga proizilazi da je okrivljeni imao nevjerovatni motiv
samodokazivanja kako je on efikasan stručnjak ,a u suštitni nije to znao i
kroz njegov rad i liječenje pacijentkinje ne da su se stekli elementi bića
krivičnog djela iz člana 290. stav 1. već i bića krivičnog djela iz člana 302.
stav 2. jer je direktno uticao na smrt pacijentkinje. Medicinski odbor nije
dao odgovor gdje se pojavio kancer, a da je to rekao onda bi potvrdili da
vizuelizacijom ne može se taj kancer utvditi već je morala biti biopsija.
Ujedno okrivljeni i sam priznaje izvršenje krivičnog djela u svojoj izjavi na
glavnom pretresu kada je rekao da je kod prve hiruške intervencije vidio da je
kod pacijentkinje bio upalni - paćenički želudac i da je toliko uporan da nije
bio prikladan za resekciju. A to znači da je vidio čist sarkom, čist maligni
tumor i trebao ga je otkloniti ,ali nije što se potvrđuje da on to nije znao,
pa je to učino profesor Dr. B na drugom hiruškom zahvata kada je stanje bilo
još gore i tada je mogao da otkloni oboljelo tkivo, odnosno sarkom. Ostaje pri
tome da bude kažnjen po zakonu, a kao otežavajuće okolnost da mu bude to što
je sve vrijeme obmanjivao rodbinu, a nije našao za shodno da se izvini rodbini
što bi bar malo ublažilo njihovu bol već je nastupao još nekorektnije prema
oštećenima. Što se tiče odštetnog zahtjeva nematerijalne štete napominju da
sud uputi oštećene na posebnu parnicu ,a kao što je i rekao da se okrivljeni
kazni po zakonu.
Iznaknadno provedenih dokaza očigledno se može zaključiti da profesor Radević,
gastroenterolog G, a i B koji su direktni učesnici u liječenju pacijentkinje u
svojim iskazima su bili neiskreni, time štiteći sebe, struku i M, ali na
momente dodju do istine, pa profesor B kaže "materijal koji se dobije sa
hiruškog zahvata je najbolji materijal za pravu dijagnozu i nemojte da mislite
da se to ne dešava na bilo kojoj klinici". Ovo znači da potvrdjuje da je
uzorkovanje tkiva prilikom prve hiruške intervencije bilo neophodno, a
opravdava mogućnost da se greške i propusti dešavaju i na drugim klinikama.
Nevješto je bilo njegovo objašnjenje da hirurg M. nije mogao uzeti uzorak za
biopsiju, kao da je M. prespajanje vršio vazdušnim putem, a ne sječenjem i
otklanjanjem ileusa i povezivanjem sa želucem. G takodje potvrdjuje da se čir
liječi 2 do 3. nedjelje, a najduže tri mjeseca, pa se pitaju što su liječili
16 mjeseci. Iako G kaže da biopsija nije bila obavezna prilikom
gastroenteroloških pregleda to nije tačno. Vezano za svjedoka B on je trebao
biti okrivljeni ,a ne svjedok ,a njega je profesor K. u startu zaobišao, a
imao kakve takve hrabrosti da kaže da je hirurg M. pogiješio, te na
sučeljavanju mišljenja izmedju njega i predstavnika sudsko medicinskog odobora
stavio primjedbu da je kao član sudsko medicinskog odbora morao biti
specijalista abdomenalni hirurg i na pitanje zastupnika oštećenih zašto nije
uzorkovano tkivo sa mjesta gdje je dr. M. prespajao tanko crijevo sa želucem
otklanjao ileus, tog trenutka je K. potvrdno klimao glavom izbjegavajući
odgovor, ali je zato predstavnik sudsko medicinskog odobra M.na sve način
izvrdavala reći istinu ,od istine pravila neistinu, a od neistine istinu i
direktno se svrstala kako ona, tako i cijeli Medicinski odbor na stranu
okrivljenog u cilju njegovog oslobadjanja što u njihovim radnjama postoje
elementi inkriminisanih radnji. Iz svega naprijed izloženog može se jasno
zaključiti kolike su opstrukcije radili ljekari, vještaci .Tri godine se
čekalo vještačenje na zahtjev Višeg tužioca Podgorice. U Podgorici ljekarska
komora nije ni htjela da pokrene disciplinski postupak protiv M.a, dok je u
Beogradu bio pokrenut postupak protiv profesora B koji je i tamo opstruirao
rekavši da ima licencu u Crnoj Gori i rekao da bi najbolje bilo da se tamo
vodi postupak, a kada je poslato za Podgorivu iz Ljekarske komore vraćeno je
nazad sa obrazloženjem da nema licence, pa je nastavljeno sudjenje pred
Ljekarskom komorom suda časti i uz pomoć vještaka i profesora N iz Niša i
vještaka iz Novog Sada dezavuisao Sud časti ,na osnovu čega su donošene
oslobadjajuće odluke, ali je zato Vrhovni sud ljekarske komore Srbije tri puta
poništavao te odluke i iziričito zahtijevao da se vještačenje sprovede van
granica. Zbog toga su i ovdje zahtijevali super vještačenje jer ovo
vještačenje od strane sudsko medicinskog odbora je neprimjereno, smatraju da
su nedodirljivi dezavuišu sud, a oštećenim se smiju u lice. Takodje je jasna
situacija oko postupanja okrivljenog M.a koji je prethodno u svojim izjavama
govorio da ne poznaje pecijentkinju niti oštećene, a kasnije se ispostavilo da
ih odlično poznaje. Obmanjivao ih da će on spasiti pacijetkinju, da će je
drugi ostaviti invalidom, a u svojoj izjavi takodje naveo da je ona došla kao
hitan slučaj, da je on prekinuo godišnji odmor i da je izvršio hiruški zahvat
i tek onda donio odluku koju će metodu primjeniti u hirurgiji što se u
dokaznom postupku dokazalo suprotnim, jer je izvršio nepotreban hiruški zahvat
bez verifikovane dijagnoze prije operacije, niti je tu dijagnozu verifikovao
nakon operacije, a ovakvim spajanjem je direktno uticao na proširenje malignih
ćelija u crijeva i ostale djelove organizma. On ujedno kroz izjave i priznaje
da je vidio ileus, da je želudac bio paćenički, da je otklonio ileus, ali bez
potrebe za biopsijom. Iz svega naprijed rečenog jasno je da je njegova
očigledna namjera bilo pohlepa ,odnosno koristoljublje, jer da je uputio
pacijetkinju u drugu specijalizovanu ustanovu nebi mogao ostvariti imovinsku
korist. Na ovaj način je krajnje nesavjesno postupao prema pacijetkinji,
pogrešno liječio svih 16. mjeseci ne pružajući joj nikakvu šansu na izlečenje
ili bar produženje života, pa s toga ga treba oglasiti krivim i kazniti po
zakonu, a oštećeni će svoj imovinsko pravni zahtjev i sve druge radnje
preduzeti u cilju dokazivanja materijalne istine, a ne radi ostvarivanja
materijalnog interesa, jer njih to ne interesuje i u koliko dobiju odredjenu
materijalnu satisfakciju istu će dati u humanitarne svrhe.
Okrivljeni je u svojoj odbrani naveo da nijesu tačni navodi optužbe da je
počinio krivično djelo stavljeno mu na teret i nije mu jasno ko je mogao da
pokrene postupak protiv njega. Naime, pacijentica M.S.je bolesnica koje se
duže vremena liječila kod raznih ljekara prije nego što je došla kod njega kao
hitan slučaj, zbog teškog opšteg stanja . visoki ileus i vitalne indikacije za
hirušku operaciju, indikacije koje ugrožavaju život pacijenta. S da se nije
operisala u ta dva, tri dana, do sedam dana umrla bi, jer nije mogla hrana ni
tečnost da prolazi kroz 12-palačno crijevo i samim tim hrani organizam, nego
je stalno povraćala i gubila u tjelesnoj težini. On je svojim rukama na sto
stavio živi leš, sa 38 kilograma. U toku otvaranja trbuha postoji mikroskopsko
viđenje, a to je ono što se vidi i postoje mikroskopske promjene koje se pri
otvaranju trbuha ne mogu vidjeti. Dužnost svakog hiruga je da papatorno –
pipanjem i vizuelno sagleda stanje u trbuhu. Ako u tom slučaju primijeti na
nekom od organa makroskopske promjene ima dužnost da to vidi što je i po
potrebi napravi biopsiju, jer hirurgija primarno nije dijagnostička grana nego
postupaju po dijagnozi i operativnim putem liječe tu dijagnozu. U slučaju
M.S.pacijentica je ušla pod DG: Čir 12-palačnog crijeva koji je suzio
12-palačno crijevo da se više konzervativnim putem, tj. putem ljekova ne može
riješiti. U tom slučaju se zove hirurg da bi se operativnim putem liječila
data dijagnoza. Kada je otvorio trbuh, naišao je na jedan želudac koji je
proširen, zato što je pacijentica dugo vremena liječena, a hrana nije mogla da
prolazi lagano, tj. hrana je proširila taj želudac i našao je veliki čir na
12-palačnom crijevu na zadnjem zidu, tj. D2duadenuma koji je potpuno
opstruirao lumen 12-palačnog crijeva.. Otvorio je želudac, iz želudca je
izvađen zaostali sadržaj i želudac spojen sa tankim crijevom da bi se napravio
prolaz, da bi hrana mogla da prolazi iz želudca u tanko crijevo, na zadnjem
zidu želudca, zato što se to radi kod mladih ljudi gdje su stenoze na
12-palačnom crijevu uglavnom beningne etilogije što je pokazala i obdukcija da
na 12-palačnom crijevu nije bilo bolesti, već da se radilo o čiru koji je bio
beningni, koji je suzio 12-palačno crijevo. S je umrla od raka želudca i to
najgoreg tipa na svijetu za kojeg lijeka nema. Napravio je spoj želudca sa
tankim crijevom i tanko crijevo spojio sa tankim crijevom, jer je radio
operaciju za stanozu čira na 12-palačnom crijevu kod mlade osobe, u tom
trenutku njoj je spašavao život, jer je bila životno ugrožena. Da je u tom
trenutku rađena neka druga metoda – radikalna resekcija želuca dvotrećinska
ili jednotrećinska jer se kod stenoze ne skida želudac nikada, dakle kod
beningnih stenoza na 12-palačnom crijevu, to je u tom trenutku uradio najbolju
operaciju za tu pacijenticu u njenim godinama, i u njenom stanju – sekundom
haker i sekundom braun. Ta operacija se sastojala još iz superselektivne
vagotomije da bi spriječila dotok velike kisjeline na 12-palačnom crijevu i u
tom dijelu operacije se režu tri sloja. To znači da makroskopski uočljivo i
pipljivo nije bilo promjena koje bi njega natjerale da napravi biopsiju toga
organa. Prilikom otvaranja želudca tumora nije bilo, a nije ga bilo ni nakon 6
mjeseci kada je od strane gastroenterologa vršena gastroskopija i konstatovano
poboljšano stanje pacijenta, a da ga je bilo prilikom prve hiruške
intervencije, zar bi pacijentica napredovala, jer kod difuznih adeno karcinoma
želudca lijeka nema, a ne da nastupi poboljšanje kao što je u konkretnom
slučaju. On je postupao po dijagnostici i liječio ono što je
dijagnostifikovano, a zaista na želudcu nije bilo promjena, a doktor B. čiji
je pacijen bila sada pok. Slađana nije napravio biopsiju, ni prije, ni nakon
operacije, tako da se o bilo kakvim propustima u liječenju koji mu se
stavljaju na teret ne može govoriti, jer ponavlja što bi bilo i jasno njegovim
kolegama hirurzima da je urađeno ono što je u datom trenutku spasilo život
sada pok. S. Naveo je da nije imao papir VDT iz Podgorice V J koja je tražila
od gosp. K.a da se izjasni i da, da svoje mišljenje o ovoj operaciji. Prvo dr.
K. nije hirurg i on po svim pravilima sud.med.analiza ne može se izjašnjavati
o hiruruškim procedurama.To pokazuje i njegovo mišljenje. Okrivljen je zbog
sledeće operacije za koju ga tuže za neadekvatan način liječenja, znači
nepodoban, a operacija je sledeća: otvaranje trbuha, selektivna vagatomija uz
premoštavanje djela prednjeg i stražnjeg dijela crijeva koja hiruška metoda se
u medicinskoj praksi rijetko izvodi i da se prilikom tog zahvata mogao
pipanjem primijetiti tumor želudca. Vjerovali ili ne, ova operacija zbog koje
je okrivljen ne postoji u hiruškoj praksi, nema te operacije. Pitao je dr K.a
ko je njemu dao podatke da je uradio ovu operaciju koja u hirurgiji ne
postoji, a on je rekao da je operisao nešto što nema u hirurgiji ,što pokazuje
da on ništa nezna o hirurgiji. Operacija zbog koje je on okrivljen ne postoji
u hiruškoj praksi. Ovdje se spominje od K.a jedno užasno neznanje što je
radio, a to je tvrdnja da nije otvorio želudac pacijentu,prof. dr. K. tvrdi
ovako: da toga i toga datuma 27,.08.2006.godine, nije otvorio želudac. Kada je
rekao da je otvorio želudac on je rekao da nije dobio takvu dokumentaciju.
Kada ga je pitao koju je dokumentaciju dobio on se zbunio i nije znao da kaže
koju dokumentaciju. Čovjek nezna da je otvorio želudac pacijentu. Pitao ga je
kako bi liječio čir na 12 palačnom crijevu da nije otvorio želudac i premostio
ga sa tankim crijevom. Hirurg je operater i postupa po dijagnozi. Kod koga je
S bila prije nego je došla kod njega, a dr. K. štiti prof. B, nezna zašto i
kaže da je S bila njegov pacijent, a ne njegov.Bila je njegov pacijent kada je
operisao , a dok je nije operisao čitavo vrijeme je bila pacijent drugih
ljekara, a posebno prof. M B. Ima kompletnu dokumentaciju kako je to teklo.
Vidi da postoji dr. G., a Dr. G je gledao dva ili tri puta i postoji
dokumentacija da je gledao, to su gastroenterolozi, ljudi koji svojom tehnikom
mogu otkriti rani stadijum karcinoma, jer rani stadijum karcinoma ne može
otkriti hirurg i nije to njegov posao, jer što hirurg vidi okom i što pipne
rukom je već makroskopski, jer nema u očima mikroskop i u rukama senzore, da
vidi nešto što su ćelije što je mikroskopski. On samo vidi što može da napipa
i što može da vidi, a kod difuznog tipa adenokarcinoma to su već stadijumi tri
i četiri. Dijagnozu ranog stadijuma karcinoma želudca rade drugi tipovi službi
ljekara, a to su: internisti gastroenterolozi, radiolozi, patohistolozi koji
moraju u toku pregleda njihovog da obavijeste njega kao hirurga o kojoj se
dijagnozi radi i u kojem stadiju je ta bolest. Taksativno se vidi kako se S
kretala. Nema podataka o bolnici u Meljinama, jer dr. K. mu je rekao da se
liječila u Meljinama, a primljena je na Hiruškom odjeljenju radi dijagnostike
i eventulanog hiruškog liječenja. 25.05.2006.godine primio je dr. R hirurg,
radi dijagnostifikovanja i liječenja mogućeg operativnog. Dijagnostifikovanje
će uraditi prof. M B jer prof. B je konsultant u njihovoj kući, oni prime
pacijenta na njihovo odjeljenje i sa njihovog odjeljenja pacijent ide na
pregled kod prof. B. Prije pregleda prof. B.a gastroskopiju je radio dr. R,
koji je rekao da se radi o čiru na 12-palačnom crijevu sa suženjem i predložio
operativni zahvat. Poslije toga dva dana isti taj pregled je napravio prof. M
B koji je eminentno ime u gastroenterologiji, njegova dijagnoza je takodje čir
12-palačnog crijeva sa relativnim suženjem i naravno data je terapija. Čir se
liječi danas u 90 % slučajeva sa ljekovima. Prof. B je zakazao kontrolu za
mjesec i po dva, nezna tačno. Tih mjesec dana nezna kako se S. osjećala i
poslije mjesec dana ponovo je S došla kod prof. B tu njega nigdje nema. Prof.
B ponovo radi pregled gdje kaže - stanje se popravilo bolesnica se bolje
osjeća, stenoza relativna popustila, ali ne odustaje od mogućeg hiruškog
zahvata koji je predložio dr. R, a ne on. Ponovo B kaže pacijentu da pacijent
dodje na kontrolu za 2 mjeseca. On se tada nalazio na odmoru, kada ga je
pozovao suprug pok. S M M, jer su M otac i njegov otac prijatelji. Porodicu Đ
nikada nije vidio prije toga. S ne poznaje, a njenog supruga površno. B. ga
zove da udje u salu za gastroskopiju, jer je upoznat sa njenim liječenjem, u
tom periodu prije 4 mjeseca rečeno mu je da boluje od čira 12-palačnog
crijeva, a uzimajući u obzir da je S. imala 30 godina, teško je bilo
pretpostaviti da će u jednom trenutku ćelije želudca iz normalnog stanja preći
u nenormalno, ali cijelo vrijeme je govoreno o 12-palačnom crijevu, niko
nikada nije želudac pomenuo, osim jednom G. koji je rekao da postoji nešto na
zidu želudca i dobio je rezultat hilikobakter. Vidio je curu u lošem stanju,
misli da nije imala 40 kg, koja se žalila što god pojede, popije, povraća i
cijelo njeno opšte stanje je bilo loše. Po toj gastroskopiji B.a koje nema
nigdje, tri dana prije njegove operacija nezna gdje se ona umetnula, jer je
došao sa odmora - na poziv njenog supruga, prekinuo je odmor. Kada je vidio S
znao je da se mora operisati i predložio je prof. da se operiše, jer kada je
na snimku vidio 12-palačno crijevo kompletnu stenozu, ništa nije moglo proći,
rekao je ovo se mora operisati, ne može se više liječiti, našto je profesor
dao saglasnost i iza svojih riječi stoji i moralno i stručno. On je nju
otvorio, našao je jedan izduženi želudac, paćenički želudac, tankih zidova jer
je bio izdužen, otvorio je želudac, iz njega je izvadio hranu koja je tu bila
20 dana (zaostavštinu hrane od salate, luka, voća) i za to ima svjedoke.
Nalazili su hranu staru nekoliko desetina dana, jer nije prolazila hrana, čak
ni tečnost, jer je tečnost našao u želudcu (puno je bilo tečnosti). Da se tada
nije operisala kao hitan slučaj ona bi umrla od gladi i žeđi. Po otvaranju
trbuha nijedna limfna žlijezda nije bila uvećana. Ovo je operativni protokol
iz 2006.godine koji kao načelnik hirurgije može samo on da donese u ovaj sud i
donio je original , što se u njega upisuje , upisuju se sve operacije,
klinička dijagnoza, operativni nalaz, primjedba. Čim se završi operacija isti
dan se sve upiše. Za S. piše, a ovo ne može niko da prepravi, jer čim se
završi operacija hirurg podje iz sale i napiše što je operisao i što je vidio,
a dg: stenoza bulbi nademi, ulkus buldi naldemi permaga ileus, znači splet
crijeva. Uradjena je operacija otvaranjem trbuha medijalnom linijom, gornjom
gastroenteroanastozis spoj želuca sa tankim crijevom, sekundum haker, to je
modifikacija po imenu hirurga koji se tim bavi, sa spajanjem tankog i tankog
crijeva latero i lateralnog sa vagatomijom supra supra selektivnom . Ovo je
najmodernija operacija koja se radi kod mladih ljudi sa čirom želudca i sa
teškim opštim stanjem prije operacije. Dijagnostika je bila ovakva, a nakon
operacije brinuli su da jedna cura od 40 kg. uspije da sve to prihvati jer to
se ne veže ili vari sa strujom i koncima nego organizam mora biti snažan da bi
se sve to prihvatilo da nebi došlo do raspada spoja što bi S. koštalo života,
jer mora postojati materijal da sve to izdrži, jer je ona bila lošeg opšteg
stanja i postojala je opasnost da sve to popusti i ona bi umrla. U toku
operacije nije bilo nikakvih makroskopskih promjena sem na 12 palačnom
crijevu, što ovdje u protokolu i piše. Tri sata je držao želudac u ruci i
gledao ga svojim očima i otvorio ga i zidove je vidio sve jer je otvorio
želudac i nije bilo nikakvih makroskopskih vidljivih promjena. Promjena na 12
palačnom crijevu je bila čir na 12 palačnom crijevu sa suženjem i to je jedina
vidljiva makroskopska promjena u trbuhu M.S.u avgustu 2006.godine. Da je bio
rak želuca, a da ga ja nije vidio onda bi bilo mikroskopski u ćeliji, što nije
mogao da vidi ,a da je bio makroskopski, znači vidjljiv da je mogao da se
pipne pipanjem i vidi S. bi poslije njegove operacije živjela tri mjeseca jer
su to terminalni karcinomi u završnoj fazi . Sve što se napipa i vidi uglavnom
je terminalna faza bolesti. Oporavak S je gledao poslije operacije igrom
života i slučaja su komšije i četiri mjeseca je gledao kako šeta sa njegovom
ženom . Bila je sa svojim sinovima i suprugom gdje ga je blagosiljala da može
da jede i pije jer više nema bolova, da se izuzetno dobro osjeća ,više puta su
pili kafu i sokove u Porto, da se ona popravila za 4 mjeseca oko 16 kilograma,
a da se popravila 6 grama govori da tamo nije bilo raka ni makroskopski ni
mikroskopski. Savjest mu je čista, gledao je i svojim očima je vidio 4 mjeseca
su ga blagosiljali i ona i porodica. Na mjestu gdje je spojio želudac sa
tankim crijevom, na mjestu spoja pojavio bi se rak najdalje do 4 mjeseca na
onome mjestu gdje je otvorio, gdje je tkivo i gdje je direktno, maligna ćelija
dolazi u kontakt sa tankim crijevom koje je bilo zdravo. Znači da je S. imala
rak želudca makroskopski vidljiv ona bi umrla za 3 mjeseca što se pokazalo na
drugoj operaciji kada je makroskopski bio vidljiv, a da je imala rak
mikroskopski želudca zašto on nije odgovoran, nebi se popravila 6 grama, a ne
6 kg ili 16 kg. Nebi joj bilo bolje ni jedan dan, a ne se šetala sa porodicom
šetalištem, a njoj su tegobe nastale poslije janura 2007.godine i počeli su da
se pojavljuju simptomi kisjeline, gorušice, mučnine 5 mjeseci poslije
operacije, a dotle i porodica i S. su rekli da se dobro osjeća. Na kontrolnom
pregledu kod B.a poslije prve operacije S. i porodica su rekli da se osjeća
dobro, popravila se u težini (poslije operacije moje 6 mjeseci). To je 22.
februar 2007.godine, prof. B. vrši pregled želuca aparatom gastroskopski koji
17 puta uvećava želudac, ne vidi rak i predlaže ponovno kontrolni pregled.
Neznam zašto nije uradjena biopsija, tada nažalost nije uradjena i predložena
druga metoda ispitivanja od strane gastroenterologa nego je rečeno da se
stanje popravilo, terapija i dalje kontrola po dogovoru. Opet niko nije uzeo
biopsiju. Na mjestu spoja želuca i tankog crijeva nije uzeta biopsija jer je
to prvo mjesto gdje bi trebala da se uzme biopsija, ali to je stvar
gastroenterologa. Poslije tog vremena nezna gdje je S. bila, s kim je
kontaktirala, a kad je došla drugi put da se operiše i kada je vidio da ona
nije dobro jer da je imala benignu bolest ona bi za godinu dana bila par
ekselans zdrava, ali kako ona nije bila bolje poslije godinu dana shvatio je
da se neko čudo dešava i pozvao najboljeg jugoslovenskog hirurga prof. B R jer
je vidio da je stanje ozbiljno i ne popravlja se ,a niko ne preduzima
dijagnostičke metode već ponovo dolazi kod hirurga ,a da je on nije vidio od
februara do avgusta. Ponovo je vidio u avgustu 2007.godine i garantuje svojom
čašću da tamo raka nije bilo, a drugi put rak je bio vidljiv makroskopski,
pipali su ga, to je 30.07.2007.godine, i tada prof. Božina je rekao da se radi
o kronu, kako nijesu mogli da znaju o čemu se radi i uradjena je operacija i
došao je nalaz da se radi o difuznom juvenilnom adenokarcinomu stadijuma tri,
koji je u medicini u ranoj fazi bolesti teško izlječiv, kada pacijenti ne mogu
da žive više od 3 do 6 mjeseci. Kada je bio prvi stadijum, to niko nezna.
Bolest se rijetko otkriva bez u državama visokih tehnoloških moći i kada se
otkrije posebno kod žene u prvom stadijumu sa kavlitetnim liječenjem ti
pacijenti 15 % žive do 2 godine, a govorim o pacijenitma do 35 godina.
Pojasnio je da je pacijentica na njegovo odjeljenje došla samo radi
ispitivanja, dijagnostike i liječenja zato što primaju pacijente na Hiruško
odjeljenje i pripremaju ih za pregled kod dr. B.a.
Sud je radi razjašnjenja ove krivičnopravne stvari u dokaznom postupku na
glavnom pretresu proveo sledeće dokaze: saslušao svjedoke Đ D, sudske vještake
prof. M K.a dr.med.sc.spec.patologije i sudske medicine, sudskog vještaka za
sudsku medicinu Č Dr. D,kao predstavnika Sudsko medicinskog odbora,Medicinskog
fakulteta u Podgorici ,izvršio usaglašavanje njihovih nalaza i
mišljenja,saslušao svjedoke R b,N G i B. M, M M ,pročitao nalaz i mišljenje
sudskog vještaka prof. M K.a, dr. Med. Sc. Spec. Patologije i sudske medicine
od 01. 10. 2008. godine sa pratećom medicinskom dokumentacijom Opšte bolnice
„D. I“ u Cetinju, Doma zdravlja u Herceg Novom, Klinike za gastroenterologiju
i hepatologiju VMA u Beogradu, Specijalističke ambulante interne medicine sa
kabinetom za gastroenterologiju „G. medika“ ,Specijalne hiruške bolnice „S L“
sa kopijom patohistloškog nalaza Centra za patologiju i sudsku medicinu
Kliničkog centra Podgorica za oštećenu sada pok. M rođ. Đ S, pročitao nalaz i
mišljenje sudskog – medicinskog odbora Medicinskog fakulteta – Univerziteta u
Novom Sadu od 14. 10. 2010. godine, izvršio uvid u video zapis
ezofagogastroskopije izvedene u Opštoj bolnci „D. I“ u Cetinju nad oštećenom
sada pok. M rođ. Đ S, zaveden pod brojem protokola 300, koju je izveo prof.
Dr. M B., pročitao nalaz i mišljenje Sudsko medicinskog odbora Medicinskog
fakulteta u Podgorici od 04. 12. 2011. godine, pročitao dopunsko mišljenje
Sudsko-medicinskog odbora Medicinskog fakulteta u Podgorici br. 465 od
13.03.2012.godine,izvršio uvid u zdravstveni karton pok.M.S.,dostavljen od
bolnice Herceg Novi,izvršio uvid u crtež operacije koju je dr.M. planirao da
uradi pok.pacijentkinji,te pročitao izvještaj Uprave policije – Ispostave
Cetinje broj 24 -02-245-4223 od 26. 10. 2012. godine iz Kaznene evidencije za
okrivljenog M.P.a.
Svjedok Đ D je u svom iskazu navela da su tegobe kod S počele negdje početkom
maja 2006.godine i kako ne postoji gastroentorolog kod njih oni su pošli kod
dr. G dva puta i on je predložio da se jave hirurgu u Meljinama. S. nije
ležala u Meljinama, došli su kući i konsultovali se, zet je preložio dr. M.a
koji je operisao njegovu majku koja se dobro osjeća, da je dobar hirurg i da
pogleda S.. Bila je prisutna sa sinom, ćerkom i zetom kod M. Gospodin je
pogledao i rekao da nije to za igrat i da ide sjutra na Cetinje, imaju
stručnjaka koji 17 puta bolje vidi na ekranu nego G., pa će vidjeti da li
treba operacija ili ne. Njena kćerka je odvedena, primljena je na bolničko
liječenje, a da je pregledao R nijesu znali i čekali su B.a koji je došao za
tri dana i koji je dao dijagnozu, ta koja jeste i ona je bila na infuziji tih
par dana i došla je kući da bi došla na kontrolu za mjesec dana. Njen zet je
opet sa okrivljenim dogovorio tj. obavijestio ih je kad će doći B. i oni su
bili obadvoje na pregledu. S je bilo sve teže i teže. Zakazana je kontrola za
septembar, a dr. M. ide na godišnji odmor. Medjutim, prije odmora oni su se
konsultovali sa dr. M.em, njen sin, i njena kćerka i lično su razgovarali i
postavili pitanje: dijete mrša, da li je pametnije da idu za Beograd, a vi
idete na odmor, naznaju što sve ima na Cetinje doktor je odgovorio da sve ima
kao na VMA i da će on odraditi bajpas i više je bio za bajpas nego za
resekciju, a njena kćerka je bila za resekciju da je nebi sledeće godine opet
mučili. On je rekao: S, kada ja otvorim želudac, onda ću znati kako ću raditi.
Oni su se družili. Završio se njegov odmor i oni su prihvatili da nju doktor
operiše i naglasila je doktoru da ima ujaka kojem je dignut 2/3 želudca, koji
je tada bio živ i tako su stekli povjerenje. Naglasio je da on čak ispravlja
tudje greške, čak i od K. Kada je operisana prvi put bio je njen sin i kada je
doktor izašao i pitao kako mu je sestra on je rekao da je ona zdrava osoba i
da je sve zdravo i crijeva da je samo čirčinu sredio i napravio bajpas, mada
se njen suprug sjekirao što nije uradjena resekcija. Poslije toga S se
oporavila. Tri mjeseca je hranila dječjom hranom i popravila se nekih 6 kg. do
Nove godine, ali se uvijek žalila poslije jela da ima tegobe, ali je bila u
kontaktu sa M.em i dodavao joj uz te terapije što još da pije i ona mu se
mjesečno javljala i žalila se poslije jela da joj je na istoj strani težina
kao i prije. U januaru joj je bilo loše i dogovorili su se sa dr. M.em kada da
dodju na kontrolu, a u februaru je dolazio B. i kada je njena kćerka došla na
kontrolu i požalila se B.u, a oboje su bili prisutni, da ima iste tegobe, da
ne može da jede i da je jako loše, da ne može da podigne čašu, on joj je rekao
da je mama razmazila i da pije redovno ljekove, da je težak oporavak od 6
mjeseci do 2 godine, moraš da trpiš i njena kćerka trpi. U kontaktu sa M.em
kojeg su pitali da li je dobro da je vode u Vrnjačku banju i vodili su je, ali
joj nije bilo dobro i vratili su se. Ponovo su pitali za pregled kod B.a i
njena ćerka je ponovo otišla kod G u julu 2007.godine koji joj je rekao da se
mora javiti svom ljekaru. Zet je zvao M.a i rekao mu je da nezna šta se
dogadja, a on će da pita B.a što još da doda od ljekova. Sačekali su da dodje
B., a njena kćerka je bila naduta, otišla je na pregled, pogledali su je
obadvoje i rekli su joj, ti stvarno nijesi bila dobra, nijesi pila ljekove sad
će ti ostati patrljak od želudca, samo može da Vas spasi prof. B R i M. je
pozvao njega sjutradan jer bio je dolje u Herceg Novom i njen sin ga je
odvezao na Cetinje, i kad je stigao na Cetinja S. je bila već na operacionom
stolu i on je odradio operaciju i pitala je M.a kako joj je kćerka, on je
rekao dobro je i rekao je da on ne radi resekciju i da je zato zvao dr. B. On
je tu njih debelo obmanuo. Kada je operisana tekao je operativni tok pet dana,
ona je došla da obidje kćerku i kad je vidjela u kakvom je stanju zgrozila se,
a dr. M. je na toj operaciji bio i više se u bolnici nije pojavljivao. Ostala
je u bolnici kod svoje kćerke i bila je mjesec dana i kćerka je bila jako
teško. Dr. B je došao da je posjeti i pitao S »da li se vi sjećate mene kad
sam ja došao da vas operišem«, a ona je rekla ne doktore samo kad sam se
probudila čula sam vam glas i vidjela vas. Onda je on insistirao za nalaze, da
vidi što su uradili na prvoj operaciji, da li imaju patološki nalaz, i oni su
mu dali sve što su imali i on je rekao da ne može da vjeruje. Čekali su nalaze
nedelju dana, ne stižu. Dr.B je zvao M.a koji mu se nije javljao. Ona je
pitala doktora kada će nalazi, a on je rekao sledeće nedelje. Kada su htjeli
da nose pločice u Beograd poslije 25 dana pojavili su se nalazi i insistirali
su da kćerku vode za Beograd i ona je očekivala je da dodje dr. M. da je
posjeti, kao i dr. B. da je posjeti. Kada su došli u Beograd oni su se
zgrozili što su radili doktori na Cetinju. Poslije toga su vratili kćerku kući
i potražili pomoć u bolnicu »Sv. L« u Novom Sadu koji su ponovili isto što i
oni u Beogradu. Dodala je da nijesu tačni navodi ovdje okrivljenog da se oni
neznaju, već naprotiv da su odlični prijatelji sa njihovim zetom i prijateljem
i da je njihova kći po dobijanju uputa za hirurgiju u Meljinama umjesto tamo
otišla direktno kod M.a, tj, pošto je bio u Herceg Novom došli su u stan kod
njihovog zeta M i tu je njima M. objasnio što će raditi i da će je on spasiti
i kada im je na osnovu dokumentacije koju su imali predlagao i crtao šta će
učiniti sa želucem. Pok. S ga je tada molila da ne čini nikakav bajpas već da
odmah skine svo tkivo što je on rekao da će tako i učiniti. Naglasila je da je
poslije toga njena kćerka otišla na Cetinje i tamo je liječena dva mjeseca
kako već stoji u izjavi, ali kako našoj S nije bilo dobro non - stop su bili u
kontaktu sa M.em i pozvali su ga kod njih na ručak gdje je dogovoreno da još
sačekaju dok dođe profesor B. i kada on završi godišnji odmor da će odlučiti
šta će raditi ,tako da oni nijesu njemu prekidali godišnji odmor već je ona
regularno došla na kontrolni pregled na Cetinje kod B.a i M.a. Kada su
shvatili da je bila neophodna operacija učinjen je operativni zahvat od strane
M.a. Nakon operacije njen sin Saša pitao je M.a kako je moja sestra, a ovaj je
odgovrio da je ona sada zdrava osoba ,da je on otklonio ogromnu čirčinu i da
je očistio želudac i na nemaju brige. Njen sin je bio prezadovoljan ,poljubio
ga je i častio. Nakon odlaska kući odmah je njena kći osjećala tegobe pa su se
obraćali M.u ,a on je govorio da je to tako i da je to postoperativni tok koji
može da traje dvije godine i da bude strpljiva i da pije ljekove. Kći joj je
bila disciplinovana, pila je ljekove i dolazila i čekala kontrolni pregled kod
B.a koji je zakazivao M.. Tačno je da se malo popravila i u prethodnoj izjavi
stoji da je izjavila da je dobila na težini 6 kg. Što nije tačno neznam kako
je to upisano ,već najviše 2 do 3 kg ,a ne 16 ili 17 kako M. tvrdi ,a to se
može utvrditi iz spisa bolničkih gdje je sigurno mjerena njena kilaža. Obzirom
da njihovoj kćerki i dalje nije bilo dobro stalno su kao što je navela bili u
kontaktu sa M.em i kada je došla u situaciju da nema kud, M. im je rekao "e
sada mora da zovem hirurga prof. Božinu jer je jedino on može spasiti, ali se
mora platiti". Pristali su, pozvan je prof. B koji je izvršio drugi hiruški
zahvat i nakon tog zahvata rekao je lično njima« ja neznam šta je M. radio i
zašto nije odmah otklonio bolesno tkivo ,da sam znao da je tako postupao i da
me je pravilno informisao ja ne bih prihvatio operaciju na Cetinju ,već bih
pacijenta poveo za Beograd ili preporučio negdje drugdje«. Takođe ga je
zgražavala i činjenica da je prije njegovog dolaska na Cetinje pacijentkinja
već bila u operacionoj sali i opijena i kako je kazao nije mu se u životiu
desilo da prije hiruške intervencije ne porazgovara sa pacijentom ,a pošto je
bila u tako lošem stanju i veruvjući M.u o čemu se radi pristupio je hiruškom
zahvatu. Zahvat je trajao više od tri časa i nije imao vremena da otkloni
oboljele djelove sa debelog i tankih crijeva iz razloga što je radio
intervenciju na želucu i oko hilursa ,a da je nastavio dalje pacijentkinja bi
mu ostala na stolu što nije želio. Ugovoreni iznos je odnio lično njen zet M i
stavio na sto u kancelariju Dr. M.a. Napomenula je takođe da je imao korektni
odnos M. i ako su izgubili dijete i ako ih je izuzetno puno obmanjivao
pokušali bi da pređu preko svega jer dijete ne mogu vratiti ,ali obzirom na
ovako njegovo ponašanje žele ići do kraja i da bude kažnjen adektavnom mjerom.
Sudski vještak medicinske struke -patolog Dr. prof. M K. je na glavnom
pretresu pojasnio zašto je rekao da se to moglo napipati, iz prostog razloga
što kao patolog dobija često biopsije, pa dobije na primjer hirurga koji je
operisao žučnu kesu i čvor sa materice ili sa nekog drugog organa radi
histološke analize i to je njega rukovodilo da ovako napiše, s tim što uvijek,
preferira i uvijek daje mogućnost da za ovakve situacije grupa hirurga
abdominalaca mogu dati pravilan i adekvatan odgovor. Sigurno je da je Sudsko
medicinski odbor institucija koja je vrlo kompetenta da da odgovore na sva
postavljena pitanja, ali isto tako u Sudsko medicinskom odboru kod ovakvih
situacija po njemu je neophodhno bilo mjesto i za jednoga abdomenog hirurga
kao člana Sudsko medicinskog odbora. Ni u jednom momentu nije ništa napravio
da bi eventualno bila naglaševn krivica jedne ,druge ili treće osobe, zbog
toga bi kao čovjek koji je došao na sudu htio samo da čuje ono što je rekao
Dr. M. da on zna zašto je to napisao ,a njemu to uopšte nije poznato.
Mišljenja je da se pipanjem želuca mogla osjetiti neka promjena. Međutim, to
je ipak mjerodavno mišljenje hirurga, a ne patologa odnosno sudskog
medicinara, to je bilo samo njegovo mišljenje .
Sudski vještak medicinske struke iz oblasti sudske medicine dr.Č D, a kao
predstavnik Sudskomedicinskog odbora pri Medicinskom fakultetu u Podgorici je
prije svega željela da pojasni kako funkcioniše Sudsko medicinski odbor
Medicinskog fakulteta u Podgorici. Ovaj odbor ima pet stalnih članova koji su
svi profesori med. Fakulteta na Univertizetu CG. Po potrebi se poziva i
nastavnik druge grane medicine, ukoliko takvog profesora u Odboru nemaju. Tako
je bilo i u konkretnom slučaju, kada je angažovan doc. Dr. R L koji je
specijalista hirurgije.Jedan od članova Sudsko Medicinskog odbora dobija spise
predmeta u cjelosti, a to po procjeni predsjednika odbora ,odnosno prof. Dr. B
A. Taj profesor proučava spise predmeta u cjelosti, pravi radnu verziju
mišljenja odnosno ekspertize, te istu prezentuje, potpuno detaljno na novom
sastanku Sudsko Medicinskog Odbora. Na taj sastanak se poziva i konsultant,
koji je već učestvovao u izradi nalaza, da se još jednom detaljno prouči
ekspertiza i daju eventualne sugestije. Tek nakon toga ekspertiza poprima
konačni izgled i sadržaj i tada se ista potpisuje od svih članova Sudsko
Medicinskog Odbora i konsultanta ukoliko ga je bilo. Na ovaj način funkcionišu
i ostali Sudsko Medicinski Odbori - Beograd, Zagreb i slično.
Što se odnosi na predmetno vještačenje, kao član Sudsko Medicinskog Odbora, i
ispred Sudskog Medicinskog Odbora, u svemu je ostala kod prethodno datih
pismenih i usmenih ekspertiza u konkretnom slučaju.
Sudski vještak M K. je naveo da se invazivni difuzni adeno karcinom želuca
moguće mogao vidjeti na prvoj operaciji, ili pipati, ali nije ni morao. U
konkretnom slučaju hirurg ga nije niti vidio ,niti napipao, što je vrlo
moguće, a sa razloga što ako je bio u nekoj početnoj fazi nije mogao biti
vidljiv, a takođe se ne može ni tvrditi da je tada uopšte i postojao.
Na pitanje zastupnika optužbe da li Dr. K. ostaje pri svom stavu koji je dat u
iskazanom mišljenju da nalaz na želucu i okolnim organima kod operativnog
zahvata dana 25. 08. 2007. godine gdje ukazuje na činjenicu da je promjena
postojala duže vrijeme i što podrazumijeva pod dužim vremenom, vještak se nije
mogao precizno izjasniti koliko je to duže vremena ,da li je to 12 mjeseci, 5
mjeseci, 10 mjeseci 8, mjeseci.Po njegovom mišljenju pokojnica je bila bolesna
i bila je pacijent bolnice "D. I" Cetinje, a konsultant dolazi povremeno ,pa
je njegov stav u konkretnom slučaju bio da ljekari bolnice u kojoj je
smještena pacijentica imaju veću obavezu nego oni koji dolaze jednom u mjesec
ili dva dana.
Vještak se kao patolog izjasnio da ne može znati kada se karcinom javio.
Na pitanje zastupnika oštećene porodice što znače vidljive ulceracije od 1 cm
konstatovane 20. 04. i ulceracije 2 x 1 cm konstatovane 22. 05. 2006.
godine,vještak Dr. D Č je izjavila : Prvi nalaz u spisima predmeta od 20. 04.
nije imala ,te da je drugi nalaz od 22. 05. 2006. godine iz ambulante "G.
Medica" ,ali da se može na pretresu upoznati sa nalazom od 20. 04. i dati
svoje mišljenje.Prije svega morala je pojasniti za laičku javnost da duodenum
predstavlja početni dio tankog crijeva u narodu poznat kao 12-palačno crijevo
i isti se svojim početnim dijelom nadovezuje na donji kraj želuca.
Na pretresu joj je na uvid dat specijalistički nalaz gastroenterološke
ordinacije iz Herceg Novog od 20. 04. 2006. godine na ime M.S.gdje se između
ostalog vidi da prilikom ezofagogastroduenoskopije tog dana je ustanovljena
promjena na prednjem zidu bulbusa ,odnosno zadebljanja 12-palačnog crijeva u
vidu ulceracije -promjena oko 1 cm koji je bio prekriven bjeličastom skramom
sa jakom hiperemičnom okolnom sluznicom.
Sledeća ezofagograstroduenoskopija urađena je 22. 05. 2006. godine u
Specijalističkoj ambulanti "G. M" gdje se navodi da na želucu nijesu zapažene
lezije epitela (to znači da se na sluznici želuca nijesu vidjele nikakve
promjene), dok je na prednjem zidu pilorusa, a to je donji kraj želuca koji se
nastavlja na 12-palačno crijevo i to prema prednjem zidu 12-palačnog crijeva
viđena ulceracija promjera 2 x 1 cm, elipsastog izgleda prekrivera sedefastom
skramom, dok je bulbus duodenuma bio jako deformisan, suženog lumena i jako
otežano prohodan …
Ovo znači da su promjene koje su viđene 20. 04. 2006. godine viđene i 22. 05.
2006. godine. Medicinski tu nema bitnih razlika u nalazu jednom i drugom.
Ileus ili splet crijeva predstavlja prestanak rada crijeva koji može nastati
iz mnogobrojnih razloga (tumori, paralize crijeva, trovanje i slično). U
konkretnom slučaju do ileusa je najvjerovatnije došlo zbog velike stenoze
gornjeg dijela 12-palačnog crijeva, odnosno završnog donjeg dijela želuca,
odnosno pilorusa. Jednostavniji način da se objasni ileus je sledećI: u tankom
crijevu prestaje perlistatika ,odnosno crijeva prestaju da imaju svoja
talasasta kretanja kojima se hrana gura prema debelom crijevu. Razlog za to
može da bude kao što je već i navela različit i da se nalazi kako u tankom
crijevu, tako i van njega. Dakle, u konkretnom slučaju nije postojala promjena
tankog crijeva gdje se pojavio ileus, već stenoza njegovog početnog dijela
,odnosno 12-palačnog crijeva što je i dovelo do ileusa.
Ileus, odnosno splet crijeva kakav se javio u konkrentom slučaju ne daje
makroskopski vidlive promjene na crijevima prilikom operativnog zahvata,
naime, crijeva su "prazna i mirna", ali ni na jednom mjestu na crijevu nema
promjene koja bi trebala da se uzme za patohistološki pregled; isto važi i za
želudac. Promjene o kojima se uporno govori od strane tužioca su na donjem
kraju želuca, odnosno na početku 12-palačnog crijeva.
Sudski vještaci-patolog Dr. prof. M K. i iz oblasti sudske medicine Dr.
M.saglasno navode: da se nezna odakle je započeo karcinom, može se samo
pretpostaviti da je veća vjerovatnoća ovo ili ono, to jeste da je pošao sa
jednog ili drugog dijela želuca, on je mogao poći i sa pilorusa ,a i sa drugog
dijela. Vještaci su istakli da ne mogu opredijeliti tačno vrijeme početka
kancera.
Sudski vještak Dr. prof. M K. je naveo i da kako je hirurg istakao da nije
bilo promjene,on je samo ostavio mogućnost da je bilo, da je mogao
primijetiti. Hirurg M. je gledajući i pipajući želudac našao da nema promjena,
a na direktno pitanje da li je trebao da uzme biopsiju od mjesta ileusa smtra
da se time ne bi moglo ništa utvrditi, a samim tim i dok. M. nije na dijelu
ileusa vidio nikakvu promjenu, a kod činjenice da na želucu nije bilo promjena
,odnosno da ih hirurg nije vidio i nije napipiao, nije bilo indikacije za
biopsiju.
Istovremeno je traženo da se vještak izjasni koji su stepeni počevši od 1,2 3
i kako se razvijaju po etiologiji i koliko bi mu vremena onda trebalo da dođe
do tog stadijuma na kojem je bila prilikom druge hiruške intervencije vještak
je naveo da su se na to pitanje već izjasnili, odnosno da ne mogu opredijeliti
tačno vrijeme početka kancera.
Sudski vještak-patolog Dr. K. je naveo da se sada ne može izjasniti tačno
vrijeme i mjesto gdje je počeo karcinom želuca, a da je rađena biopsija
utvrdila bi se tačna lokalizacija tumora ,ali ni jedan od gastroenterologa
koji su radili skopiju želuca nijesu nalazili za potrebno da urade biospiju
zbog toga što je po njihovim nalazima to bilo nepotrebno.
Na pitanje zastupnika optužbe da li je Dr. M. prilikom prve intervencije morao
uraditi biopsiju i da li je bilo kakvih promjena isti je izjavio da je mogao
,ali što da uzme, biopsiju čega, da li želuca ,ali to nije mogao da tvrdi, on
to nije našao za potrebno, možda bi neko uzeo, ali ordinirajući hirurg koji je
bio odgovoran u tom momentu nije našao za potrebu da to uradi nego je samo
uradio anestomozu.
Na dalje pitanje da li je sa čira trebao da uzme biopsiju isti je izjavio:
Neko šalje, neko ne i to je stvar njegovog momentalnog odlučivanja i to je
pitanje za hiruge da li uzimaju biopsiju kod takvog slučaja, odnosno kod
ulkusa.
Sudski vještak-patolog Dr. M K. u konačnom je naveo da ostaje pri navodima
svog prvog nalaza i mišljenja ,s tim što je i prošlog puta rekao da je stav
Sudsko Medicinskog Odbora kompetentan u konkretnom slučaju da jedan ljekar ne
može sam odgovoriti na sva pitanja iz ovog predmeta. Ne smatra da je njegov
nalaz u suprotnosti sa nalazom i mišljenjem Sudsko Medicinskog Odgora u nalazu
SMO se nigdje ne spominje mogućnost da se mogla napipati promjena na želucu
prilikom prvog operativnog zahvata. Takvu mogućnost on je samo dozvolio
međutim, s obzirom da je hirurg nije napipao, to samo govori na njegovu
eventualnu pretpostavku da se promjena mogla uočiti.
Iz iskaza svjedoka dr.B R proizilazi da je pozvan radi liječenja te bolesnice
od Dr. M P. Prije odluke o operaciji raspravljao je sa Dr. M.em ,kao što se
raspravlja ispred svake operacije. On mu je objasnio da je operisao bolesnicu,
mladu ženu koja je bila jako oslabljena, mršava, a zbog tegoba koje je ona
imala u trbuhu bolesnica je bila sa čestim upalnim povraćanjem. Kod odluke za
operaciju, odnosno kod same operacije on je našao promijenjeno 12-palačno
crijevo, a na pitanje kako je izgledalo promijenjeno imao je utisak da se radi
o nekoj upalnoj promjeni, odnosno promjeni koja se javljala na 12-palačnom
crijevu kod ulkusa 12-palačnog crijeva koji shvatio je može da bude jedan
ulkus koji prodire kroz zid i iritira omotač crijeva, odnosno spoljašnji zid
crijeva, on je to vidio kao promjenu koja je uzrok njenog povraćanja. Kazao je
da je želudac bio uredan prema njegovom utisku, a zna iz ličnog iskustva i
iskustva u medicini da svaki dio crijeva ili svaki dio bilo kojeg digestivnog
organa ako je upaljen ili izmijenjen u svom zidu da on otežava prolaz hrane i
uzrokuje smetnje u pasaži .U ovom slučaju ovo bi bla smetnja za prolazak hrane
kod želudac kod 12-palačnog crijeva. On je kazao da jedno vrijeme nakon te
operacije, odnosno u tom momentu on se nije mogao odlučiti da pravi neki drugi
operativni zahvat već da spoji želudac sa tankim crijevom da bi se pasaža kroz
želudac i crijeva odvijala normalno. Prema tom njegovom referatu onda je i sam
smatrao da je to moguće jedan upalni proces koji se neretko razvije na
crijevima koji ne dozvoljava i izaziva ovakve simptomalogije, a kod koga se ne
može uzeti isječak sa zida jer bi to bila velika opasnost da to mjesto neće
nikada zarasti i da se napravi definitivna fistula koja bi bila uzrok
prodiranja sadržaja u trbušnu duplju i izazivala upalu, i to bila definitivno
izgubljena stvar. Sa takvim znanjem kod bolesnice je ušao u operaciju i
otvorio i kada je otvorio abdomen vidio je da postoji ogromna promjena u
jednom dijelu želuca i zahvatajući i 12-palačno crijevo, ali to području na
kojem je bila anastemoza bilo je malo rigidno i to je bio razlog što je
povraćala. Odlučili su se da naprave resekciju želuca, da se odstrani
12-palačno crijevo ,da se donji dio 12-palačnog crijeva zatvori slijepo, a da
se preostali dio želuca spoji sa tankim crijevom. U tom momentu nije mogao da
zna o kakvom se procesu radi, da li je to maligni proces ili se radi o
kronovoj bolesti. Kada je poslije operacije razgovarao sa rodbinom to im je
kazao, i kazao im je sledeće "ako bi bila ova upalna bolest u tom slučaju bi
se mogli koristiti neki ljekovi, neznam sa kakvim rezultatom, i da će se
potruditi da im saopšte i kažu koji su to ljekovi i ukoliko ih nema u
apotekama da bi mogli da se kupe." Tu bi bila neka šansa, ali ako se radi o
malignom procesu onda su šanse veoma male, a očigledno da se radilo o veoma
agresivnom malignom procesu. Bolesnica se malo oporavljala i taj oporavak nije
išao baš glatko, ali se ipak nešto oporavljala poslije te druge operacije,
vidio je nekoliko puta, a onda su nastale opet poteškoće i nakon toga misli da
je liječena u nekoliko drugih ustanova. U međuvremenu se sretao nekoliko puta
sa njenim suprugom ili bratom i misli poslednji put bilo je neko liječenje u
bolnici u Novom Sadu, a nije mogao da shvati što i kakvi su postupci
liječenja.
Na pitanje zastupnika optužbe koliko je unazad postojala ta promjena, odnosno
za koliko se mogla razviti,svjedok je naveo da je to teško reći, jer se radi o
procesu koji je vrlo agresivan.
Pitao je ljekara prilikom prve operacije da li je radio biopsiju,a on mu je
rekao da je nije radio iz straha da otvori crijeva da se ne bi stvorila
fistula koja ne bi zarasla. Shvatio je da je on bio ubijeđen da se radi o
jednom takvom procesu koji je tipa jedne hronične upale ili eventualno ulkusa
koji je pravio promjene na zidu crijeva. Nije imao podatke da li su rađena
gastroenterološka ispitivanja ili ne.
Na pitanje da li je biopsija obavezna u svakom slučaju ili to zavisi od
procjene ljekara isti je pojasnio da to zavisi od procjene ljekara, kada se
radi o Kronovoj bolesti ne smijete otvoriti na tom mjestu ni jedan šuplji
organ, morate se odlučiti da sve maknete ili da ostavite i provodite drugačije
metode ispitivanja i sa terapijom liječenja jer se radi o crijevima. Kod
12-palačnog crijeva ne može da se izdvoji jedna takva struktura koja bi bila
ubjedljiva da se da nalaz, a da se pri tome ne dođe do povrede okolnih organa.
Nije mogao tačno da zna da li je okrivljeni primjenio sve dijagnostičke metode
u liječenju ove pacijentice jer kod njihove odluke za operaciju kada je bio
pozvan rukovodio se prije svega i kliničkom slikom bolesnice i njenim tegobama
koje su zahtijevali da se što prije interveniše.
Bolesnica je bila u operacionoj Sali na operacinom stolu, jer on ne dozvoljava
ni tada ni sada da započene operaciju, a da ne razgovara sa pacijentom.
Sve dok postoji dijagnostikovan čir, a postoje i tegobe onda se provodi
medikamentozno liječenje, ali u kojem smislu tegobe- koje ne ugrožavaju
biološki i fizički čovjeka, ali ne i tada kada bolesnik stalno povraća. Ulkus
12-sterca se operiše kada izaziva stenozu i ne postoji pasaža hrane, kada
pravi krvarenja i kada pravi veliki penetraciju u pankreasu i izaziva promjenu
u pankreasu.
Čir se može 16 mjeseci liječiti medikamentozno i hiruškom intervencijom i da
nije izliječen .Da je bio na prvoj hiruškoj intervenciji ispred sebe od
dokumentacije,a da bi se odlučio na zahvat, trebalo bi da ima endoskopski
nalaz, i nalaz sa rengena želuca, ali nije to uvijek i obavezno ako pred sobom
imate boelsnika sa kliničkom slikom otežane pasaže ili prekinute pasaže kroz
želudac ili 12-palačno crijevo.
Ako smatrate da je pacijent ugrožen onda se u tom slučaju radi hiruški
zahvat,a materijal koji se dobije sa hiruškog zahvata je najbolji materijal za
pravu dijagnozu i nemojte da mislite da se to ne dešava na bilo kojoj klinici
u svijetu.
Na dalje pitanje da li bi i on na prvoj hiruškoj intervenciji izvršio isti
ovakavi zahvat ili bi otklonio oboljelo tkivo isti je pojasnio da ako bi i on
imao utisak da se radi o Kronovoj bolesti ,to jeste nespecifičnoj upali onda i
on ne bi dirao tkivo.
Na e pitanje kako ga je dirao na drugoj operaciji i otklonili ga isti je
izjavio da u ovom slučaju proces je bio u jednoj ekspanziji i naravno da tada
je mogao da donese odluku za resekciju, njemu je lakše bilo jer je bio sa još
jendim hirurgom i imao je ogromno iskustvo u hirurgiji. Na resekcionoj liniji
nije pronađen ni jedan maligni proces, a otklonio je sve ono što je bilo
klinički vidljivo.
Na pitanje zašto je rekao porodici na nije otklonio ni dio na crijevima jer je
smatrao da je to kron, a da nijeste imali ni vremena da i to otklonite jer bi
vam bolesnica ostala na stolu, isti je istakao to da je bilo na crijevima ,a
da ga nije otklonio to sigurno nije rekao, a da je bilo povećanih žlijezda to
je moguće u mezenterijumu, ali one se ne skidaju i ne pripadaju osnovnom
postupku liječenja, a da je bio i maligni proces ne bi te žlijezde iz
mezenterijuma odstranjivao jer jedan takav difuzni proces pripada u nastavku
hemioterapije, ako se radi o malignom procesu, a drugačijoj terapiji ako se
rani o Kronovoj bolesti.
Postojala je dilema, Kron ili malignitet i rečeno je da će se na osnovu
histologije primijeniti jedna ili druga terapija, a u daljem su se njegove
aktivnosti vrlo brzo završile.
Nezna tačno koliko se čekao nalaz histologije ,a nije urgirao da dođe nalaz.
Odgovarajući na pitanje suda da je urađena resekcija prilikom prve operacije
što bi se desilo sa pacijenticom isti je pojasnio da kada hirurg kaže da je
želudac uredan, da biti promjene na 12-palačnom crijevu, kako u tom slučaju
praviti resekciju. Ne može da ne vjeruje hirurgu ,odn.da bi napravio nešto sa
čim bi ugrozio bolesnika, pa samim tim ugrozio i sebe i svoj intergritet.
Dalje, može da kaže da se radilo o takvom malignom porcesu da je bila na bilo
kojoj klinici u svijetu ne bi mogla da bude spašena.
Na pitanje pun. oštećene porodice zašto ranije nije utvrđena bolest i svo
vrijeme se vodila bolest kao čir na 12-palačnom crijevu isti je izjavi da li
isti znaju iz koje dokumentacije to proističe i da je to pitanje za B.a a ne
za njega.
Na dalje pitanje da li je rekao da je uređane rersekcija da bi ona bila sada
zdrava i da je biopsija uzeta, svjedok je naveo da nikada to nije mogao da
kaže, ni prije 30 godina, ni tada jer zna kakva je priroda te bolesti.
Na pitanje predstavnika oštećene porodice koliko je dugo karicinom mogao da
egzistira ,a koji je zatečen u ovakvom stanju prilikom druge hiruške
intervencije svjedok se izjasnio da to niko ne može da kaže,a ako imamo izjavu
hiruga da je želudac nepromijenjen i da postoje promjene na 12-palačnom
crijevu.
Iz iskaza svjedoka B. M proističe da se sjeća da je u junu mjesecu
2006.godine, tačnije 2. juna pregledao tu gospodju. Dakle uradio je
endoskopski pregled pacijentkinje Dj S i zaključio da se radi o supstenozi
pilorusa i hroničnoj ulkusnoj bolesti bulbusa dvanaestopalačnog crijeva. Tom
prilikom je ordinirao terapiju eradikacije i zakazao pregled za mjesec dana.
Mjesec dana poslije toga, odnosno 20 dana nakon prvog pregleda ponovo je radio
endoskopiju i vidio da se endoskopski nalaz nije značajnije promijenio i da
eradikaciona terapija nije postigla željene rezultate iako se pacijentkinja
bolje osjećala. Tada joj je predložio hiruško liječenje, a operacija je
uradjena 29.08.2006.godine. Treći endoskopski pregled uradio je sedam mjeseci
od operacije 23.02.2007.godine i konstatovao ulkus na zadnjem zidu bulbusa sa
djelimičnom stenozom bulbusa. Ponovo je predložio erdikacionu terapiju i
zakazao kontrolu za dva mjeseca. Četvrti endoskopski pregled je uradio
27.07.2007.godine, tj. jedanaest mjeseci od operacije. Nalaz je ukazivao na
retenciju sadržaja u želucu što nije dozvoljavalo eksporaciju lumena želuca i
ranije uradjene gastroentero stemoze, te je ovakav nalaz zahtijevao hiruško
liječenje koje je uradjeno 31.07.2007.godine. Biopsija kao metoda pregleda
uzima se samo u slučaju kada postoji indikacija. U konkretnom slučaju nijesu
postojali endoskopski znaci za uzimanje biopsije, to nijesu radili biopsiju,
dakle nije ništa ukazivalo da se radi o karcinomu.
Nije bilo promjene na želucu, a postoji video snimak sa prvog pregleda dok
ostale nije radio jer se ne radi svakom već u slučaju kad postoji stenoza to
snime i pošalju hirurgu ili kada se radi o karcinomu da bi poslao kolegi kako
bi prokomentarisali o slučaju. Stenoza znači kada je sužen prolaz izmedju
želuca i dvanaestopalačnog crijeva, odnosno hrana ne može da prodje u
dvanaestopalačno crijevo.
Kako je drugi pregled bio identičan prvom nalazu to je ista upućena na
Hirurgiju jer je to indikacija za hiruško liječenje.
Postoje jošm stare metodedijagnostike koje se manje koriste, ali ako imate
endoskopiju onda je bolje nju koristiti.Nije bio ordinirajući ljekar
pacijentkinje ,već konsultant.Svaka stenoza pilorusa mora da dovede do gubitka
tjelesne težine.
U stenozi pilorusa nema indikacije ,tj. u konkretnom slučaju kada se sumnjalo
na hroničnu ukusnu bolest nije bilo potrebe za drugim pregledima.
Ordinirajući ljekar može a ne mora da preduzme druge metode, jer je to stvar
njegovog izbora i kliničke procjene.
Čim nije bilo promjena na sluzokoži znači da njen izgled nije izmijenjen i na
osnovu tog normalnog izgleda sluzokože vi možete da konstatujete da je
sluzokoža normalna.
Svjedok se izjasnio da nijednom nije bilo recidiva, a što se tiče krvarenja na
poslednjem pregledu to nije tačno postoji izvještaj gdje je konstatovao da je
želudac bio pun sadržaja i da se nije moglo ništa vidjeti.
Ako se radi o čiru on se liječi za 7. dana, a ovdje se ne radi o čiru već se
radi o opstrukciji pilorusa, o stenozi, a postoji više razloga što dovode do
stenoze, ali se nje mogao izjasniti o razlozima koji su doveli u konkretnom
slučaju do stenoze.
Na pitanje okrivljenog da li se šest mjeseci poslije prve operacije i pregleda
operisane pacijentice može sjetiti kako je ona izgledala i kakvog je opšteg
stanja bila, svjedok je izjavio da je pacijetkinja bila dobila na tjelesnoj
težini, bolje se osjećala i to mu je ona rekla u razgovoru.
Na pitanje da li je moguće da nakon šest mjeseci od operacije ako se napravi
anastomoza izmedju malignog tkiva što bi trebao biti želudac, i zdravog tkiva
što bi trebalo da bude tanko crijevo, je moguće da tamo nebi bilo recidiva
maligne bolesti, ako bi postojao rak želuca u makroskopskoj fazi, svjedok je
pojasnio da to što ga pita okrivljeni nije moguće, jer nebi mogla da se uradi
anastemoza izmedju raka i normalne sluzokože želuca. Patolog postavlja
dijagnozu difuznog karcinoma, a to ne postavlja ni hirurg, jer difuzni
karcinom ne znači da je zahvatio cijeli želudac makoskropski, već je to
patološka odrednica.
Iz iskaza svjedoka dr.N G proističe da mjesec dana prije nego što je pok.
M.S.došla kod njega bila je kod pok. Đ koji je našao sličan nalaz njegovom, s
tim što je ovaj nalaz koji je bio kod njega od 25. 02. 2006. godine je nešto
gori u smislu progresije osnovnog oboljenja jer se radilo o ulkusu na
12-palačnom crijevu i pilorusnom kanalu. Ono što je još ukazivalo na
uznapredovanje bolesti bilo je u jednjaku jer je kod kolege nađen B stadijum
,a kod njega C. Takođe, ono što je evidentno na osnovu ovog nalaza radilo se o
pacijentkinji koja je i ranije imala ulkusnu bolest - čir što se vidi iz
deformiteta jer je našao relativnu stenozu. Na osnovu ovog nalaza je dao
terapiju. Pet dana iza ovog pregleda pacijentkinja je ponovo došla kod njega
ali nije mogao da prođe kompletan bulbus 12-palačnog crijeva jer je došlo do
kompletne stenoze,pa je pacijentkinju uputio hirurgu uz naznaku da se prije
uradi rengen želuca i 12-palačnog crijeva kako bi hirurg mogao da ima bolji
uvid u stanje pacijenta. Godinu i mjesec kasnije pacijentkinja je ponovo došla
kod njega na pregled gdje je uvidom u dokumentaciju utvrdio da je u oktobru
2006. godine urađen hiruški zahvat. Pri pregledu u želudcu je bila ogromna
količina hrane i u momentu pregleda ona je povratila jako mnogo sadržaja, ali
jedan dio je zaostao u želucu tako da se pregled nije mogao korektno završiti
jer je hrana smetala. Tada je indikovao rengen duodenuma kako bi se vidjelo da
li postoji prolaznost anastemoze koja je urađena, a što se dalje dešavalo sa
pacijentom stvarno nezna. Zadnji pregled pacijentkinje bio je kod njega 05.
07. 2007. godine u 10. 30 časova. Želio je da pojasni razlog zbog kojeg je
uputio pacijentkinju kod hirurga 27. 05. 2006. godine, a to je da bi se
vidjelo stanje pacijentkinje pošto je došlo do sužavanja bulbusa 12-palačnog
crijeva i kada je pokušao da to prođe došlo je do krvarenja pa je odustao od
daljeg pregleda da ne povrijedi pacijentkinju. Nije se mogao izjasniti kakvog
je opšteg stanja bila pacijentica zbog proteka vremena, ali da je bila vitalno
ugrožena to bi se svakako evidentiralo.
Okrivljeni je pojasnio da operacija nije rađena u oktobru 2006. godine, već u
avgustu mjesecu te godine.
Svaki čir koji nije komplikovan liječi se medikamentozno,a teoretski čir može
da zaraste od 2-3 nedelje do 2-3 mjeseca i posebno se tretira čir na
12-palačnom crijevu ,a posebno na želucu, zavisno od veličine čira i onda su
indikovane neke druge tarapije koje mogu da utiču na tok liječenja. U ovom
slučaju konkrentom došlo je do komplikacija čira na 12-palačnom crijevu i
početnom dijelu i završnom dijelu pilorusa.
I rengen se koristi u dijagnostici čira,ali je dominanta endoskopija i rengen
se radi gdje nema endoskopije, kao dijagnostička metode.
Pojasnio je da se vrlo rijetko radi biospija ulkusa 12-palačnog crijeva sem
ako se posumnja da bi moglo da bude u nekoj fazi koja upućuje na zloćudnost ,a
to su kraterast izgled, mamiloforne promjene u smislu resica,i odsustvno
peristatike okolo ulceracije. U ovom slučaju niti jedna od tih osobina nije
bila prisutna jer da je bila prisutna naveo bi je. Nažalost bolesnica je imala
sužen bulbus što govori o tome da je i ranije imala ulceracije koje su ožiljno
zarasle. Kada je došla drugi put kod njega radi komplikacija, a to je ta
stenoza uputio je na tretman kod hirurga da odluči da li će da nastavi
medikamentoznu terapiju što je moguće ili će pak da izvrši hiruški zahvat što
je u domenu hirurga.
Na osnovu nalaza prilikom pregleda pacijentkinje našao je ulkus na prednjem
zidu ,a dr. B. na zadnjem dijelu 12-palačnog crijeva, što znači da je nastao
novi čir. Rekao je koji su kriterijumi za biopsiju ,a nije tačno da se
prilikom svake gastroskopije 12-palačnog crijeva radi biopsija, drugo je kod
ulkusa na želucu gdje se svaki ulkus preko 1 cm u prečniku mora bioptirati,
bez obzira na njegov izgled.
Iz iskaza svjedoka M M proizilazi da nakon prve oepracije u avgustu 2006.
godine prvog mjeseca je došlo do poboljšanja, njegova pok. supruga je dobila
2-3 kilograma. Međutim, nakon ovoga ponovo su krenule tegobe, te je
kontaktirao putem telefonom Dr. M koji ga je savjetovao što da uzme od
terapije, što da ne, dolazilo je do mijenjanja terapije. Za to vrijeme supruga
je išla u Vrnjačku Banju, kod Dr. G ,kada je Dr. G. rekao da je vodi na
pregled kod svog doktora.U aprilu 2006. godine počele tegobe i Dr. G. je rekao
da se jave hirurgu. Kako je njegova majka operisana kod Dr. M.a kojeg zna tako
su se javili njemu. Njeno opšte stanje je bilo jako loše, nije mogla ništa da
jede, povraćala je, a nezna koliko je imala kilograma jer je stalno opadala na
težini.
Kod Dr. Gola su se javili smo se u maju, ali nije mogao to tačno da tvrdi. A
bila je pregledana više puta do operacije.Nije bila hitan slučaj, jer je
pregledana više puta i nije prekidan godišnji odmor okrivljenog.
Čekali su da prođe 5-6 mjeseci do sledećeg pregleda kod B.a i ako je bilo
indikovana da se nakon 1-2 mjeseca javi na kontrolu iz razloga što je M.
zakazivao preglede.
M. je rekao nakon prve operacije da je želudac kao u djeteta, da je to super
što je napravio, da kada se izliječi taj dio gdje je upala da će biti sve u
redu.
U međuvremenu su išli kod dr. G zašto što je bila vrlo loš, a pregled kod B.a
je zakazivao samo preko Dr. M.a.Druga hiruška intervencija je zakazana iz
razloga što mu je rečeno da je došlo do začepljenja i predložen je dr. B R, da
će sve biti organizovano ,da će on doći na Cetinje ,da mu se plati i sve je to
bilo odrađeno.Doktor im je rekao da se sve može odraditi na Cetinju.
Dr. B nakon druge operacije je rekao da je uradio što je mogao da uradi ,da je
našao ogromne promjene na crijevima, na želucu i da se nada da nije kancer,
jer ako jeste da tako što u praksi još nije sreo i uzorci su poslati na
analizu u Podgoricu.Rekao je da je pacijentkinja bila u jako lošem stanju, i
da mu je žao što je nije zatekao u svjesnom stanju kako bi sa njom razgovarao
jer je već bila prethodno pripremljena za operaciju.Na izvještaj o analizi se
čekalo 20-tak dana.Kada su je doveli na VMA više su je prihvatili iz humanih
razloga jer su bili zgroženi što se dešavalo, i davali su joj neke napitke
kako bi pokušali da je oporave kako bi je mogli operisati, odnosno Dr. B je
dolazio ,ali je bilo nemoguće da dobije 5-6 kilograma.Na pitanje okrivljenog
da li su se on i S viđali poslije operacije svjedok je potvrdno odgovorio
septembru ili oktobru mjesecu, kao i da u tom viđenju vjerovatno se nije
žalila.
Iz nalaza i mišljenja sudskog vještaka prof. M K.a, dr. Med. Sc. Spec.
Patlogije i sudske medicine od 01. 10. 2008. godine sa pratećom medicinskom
dokumentacijom Opšte bolnice „D. I“ u Cetinju proizilazi da je naredbom Višeg
državnog tužioca u Podgorici nakon pregleda u medicinsku dokumentaciju, a
shodno datom nalog da da nalaz i mišljenje o uzroku smrti oštećene M S, sa
posebnim osvrtom na to da li su prijavljeni ljekari Dr. P M. i profesor dr. M
B. pri pružanju ljekarske pomoći oštećenoj, postupili u skladu sa pravilima
medicinske struke i prakse, te u okviru svojih ljekarskih dužnosti preduzeli
sve neophodne medicinske mjere radi pravilnog dijagnostikovanja bolesti kod
oštećene, da li su preduzeli adekvatne mjere liječenja i praćenja zdravstvenog
stanja oštećene prije i nakon medicinske intervencije – hiruškog zahvata, te u
vezi sa prirodom bolesti primijenili adekvatne metode liječenja; ukoliko je od
strane prijavljenih lica došlo do propusta u liječenju oštećene,da precizira o
kakvim se propustima radilo, te da li se ti propusti mogu dovesti u vezu sa
nastupanjem smrti oštećene. Od medicinske dokumentacije pregledano je sledeće:
1. otpusna lista sa epikrizom broj 1544/292 bolnice Cetinje; 2. izvještaj
ljekara specijaliste interniste broj 300 od 02. 06. 2006. godine na ime M S;
3. izvještaj ljekara spacijeliste bolnice Cetinje broj 442 od 21. 07. 2006.
godine; 4. otpusna lista sa epikrizom bolnice Cetinje – hirurga broj 2540/468;
5. otpusna lista sa epikrizom hirurgije Cetinje broj 621/112; 6. izvještaj
ljekara specijaliste endoskopija-bolnice Cetinje broj 70 od 23. 02. 2007.
godine; 7. izvještaj ljekara specijaliste bolnice Cetinje hirurga od 23. 08.
2007. godine; 8. otpusna lista bolnice Cetinje broj 2162/406; 9. izvještaj o
histopatološkom nalazu Centra za patologiju KC Podgorica; 10. izvještaj o
patohistološkom nalazu Instituta za patologiju VMA Beograd od 22. 08. 2007.
godine; 11. otpusno pismo Klinike za gastroenterologiju i hepatologiju VMA –
istorija bolesti broj 283981 od 01. 10. 2007. godine; 12. potvrda o smrti
hiruškog odeljenja bolnice Petrovaradin Novi Sad. Pregledom medicinske
dokumentacije. Ad. 1. i 2. se vidi da je M.S.boravila u bolnici Cetinje –
hirurgija u vremenu od 28. 05. 2006. godine do 06. 06. 2006. godine. Navodi se
da je urađena priprema radi gastroduodenospije koju je uradio profesor B. 02.
06. 2006. godine, a postavljena je dijagnoza stenoza pilorusa, hronični čir
duodenuma. Na datu terapiju stanje je sanirano, otpuštena je iz bolnice sa
preporukom da uzima određenu terapiju i da se javlja na kontrolu. Profesor B.
u izvještaju navodi da je pacijentica sa znacima stenoze pilorusa upućena na
operaciju iz Meljina, a da je on dana 02. 06. 2006. godine uradio pregled uz
video zapis. Doslovice navodi sledeće: pilorus stenotičan, a u fornisku
retenirani sadržaj; kroz pilorus se uz blago forsiranje lako prelazi u
duodenum, dolazi do lakog krvarenja zbog forsirane endoskopije. Postavlja
dijagnozu: substenoza pilorusa. Hronični ulkus dvanaestopalačnog crijeva. Data
terapija i preporučena kontrola kroz dva mjeseca. Ad. 3. kontroli pregled
urađen 21. 07. 2006. godine i profesor B. navodi doslovce: dobro reagovala na
terapiju eradikacije – ne povraća, prethodni pregled ukazivao na stenozu
pilorusa. Sada pregled ukazuje na postojanje retencije u želudcu ,ali se
endoskop plasira kroz pilorus-relativna stenoza u D1. postavlja
dijagnozu:hronični čir dvanaestopalačnog crijeva-predio bulbusa. Relativna
stenoza pilorusa. Da nastavi terapiju i kontrola kroz dva mjeseca. Ne odustaje
od predloga za operaciju. Ad. 4. u bolnicu Cetinje – hirurgija – prima se 27.
08. 2006. godine i uradi se hiruška intervencija – otvaranje trbušne šupljine;
selektivna vagotomija; zadnja anastomoza (premoštavanje) prednjeg i stražnjeg
dijela crijeva, drenaža i lavaža trbušne šupljine. U bolnici zadržana do 12.
09. 2006. godine, postoperativni tok uredan, rane zarasle bez infekcije, pri
izlasku iz bolnice predložena terapija i da se javlja na redovnu kontrolu. Ad.
5. i broj 6. u bolnici Cetinje boravi od 22. 02. 2007. godine do 23. 02. 2007.
godine kada je ponovni pregled uradio prof. B. koji doslovce navodi sledeće:
prije 6 mjeseci urađena supraselektivna vagotomija sa gastroenteroanastomozom
zbog stenoze pilorusa izazvanog ulkusom – dobijala terapiju; u poslednje
vrijeme ponovo kisjelina, a gastroskopskim pregledom konstatuje na zadnjem
zidu bulbusa postojanje uklusa, postoji djelimična stenoza pilorusa pa se
endoskop ne može plasirati kroz pilorus, predložena terapija eradikacije –
preporučena kontrola za mjesec dana. U otpusnoj listi navodi se dijagnoza:
stanje poslije želudačno crijevnog premoštavanja uz selektivnu vagotomiju. Ad.
7 i 8. u bolnici Cetinje – hirurgija boravi od 26. 08. 2007. godine do 31. 08.
2007. godine, a primljena je pod dijagnozom: stalno povraćanje; zapetljaj
crijeva; prošireni želudac; progresivna mršavost; sumnja na Kronovu bolest.
Urađena hiruška intervencija koja se sastojala u ostranjenju želudca i
konstatovano od strane specijaliste hirurga da se radilo o tumoru koji je
zahvatio donji dio želudca, a da je histološkom analizom poslatih uzoraka
utvrđeno da se radi o invazivnom raku želudca, uz zahvaćenje dijela tankog
crijeva i metastazama u limfnim čvorovima. Hirurg predlaže da se pacijentica
uputi na konzilijum u KC Podgorica radi odobrenja upućivanja na VMA radi
daljeg liječenja. Ad. 9. histološkom obradom poslatog materijala utvrđeno je
da se radi o žljezdanom invazivnom raku želudca koji je infiltrirao i dio
tankog crijeva ,a postoji i infiltracija regionalnih limfnih čvorova. Ad. 10.
pregledom histoloških pločica u institutu za patologiju VMA potvrđena je
dijagnoza raka želudca – difuzni tip. Ad. 11. na kliniku za gastroenterologiju
VMA primljena je dana 31. 08. 2007. godine, gdje su urađeni dodatni pregledi,
pa je na osnovu detaljnih pregleda konstatovano da se s obzirom na opšte
stanje bolesnice u ovom trenutku ne može sprovoditi HT, upućuju pacijenticu u
KC Podgorica radi daljeg liječenja, a otpust iz bolnice je 01. 10. 2007.
godine. Ad. 12. iz potvrde o smrti koju je izdala bolnica Petrovaradin,
konstatuje se da je M.S.umrla dana 06. 11. 2007. godine u 19.00 sati. Kao
osnovna bolest navodi se rak želudca sa metastazama, jaka mršavost, zapetljaj
crijeva, a kao neposredni uzrok smrti srčani arest. Iz medicinske
dokumentacije vidljivo je da je M.S.rođena 1975. godine iz bolnice u Meljine
upućena u bolnicu Cetinje – hirurgija zbog stenoze pilorusa na operaciju dana
28. 05. 2006. godine i za to vrijeme je urađena gastroskopija od strane
konzilijarnog ljekara prf. M. B.a iz Beograda, dana 02. 06. 2006. godine,
Prof. B. navodi da je pregled urađen uz video zapis, a postavio je dijagnozu
hronični čir dijela dvanaestopalačnog crijeva sa djelimičnim zatvaranjem
izlaza iz želudca u crijevo. Prf. B. je dao terapiju, preporučio da se javi na
kontrolu kroz dva mjeseca. Na kontrolnom pregledu 21. 07. 2006. godine
profesor B. navodi da je pacijentica dobro reagovala na terapiju, ne povraća,
a da je prilikom ove gastroskopije konstatovana relativna stenoza pilorusa, i
predloženo je da nastavi terapiju i da se javi na kontrolu kroz dva mjeseca i
profesor navodi da se ne odustaje od predloga za operaciju. Na hiruškom
odeljenju bolnice Cetinje boravi od 27. 08. 2006. godine i tada se uradila
hiruška intervencija koja se sastojala u otvaranju trbušne šupljine uz tzv.
Selektivnu vagotomiju (operativno odstranjenje dijela živca „lutalice“ vagusa)
uz premoštavanje prednjeg i stražnjeg dijela crijeva. Ponovni pregled od
strane profesora B.a urađen 22. 02. 2007. godine i profesor konstatuje
postojanje čira na zadnjem zidu bulbusa (gornjeg dijela 12-palačnog crijeva)
uz djelimično suženje pilorusa (mjesta izlaska iz želudca) proporučena
terapija i predložena kontrola kroz mjesec dana. Operativni zahvat urađen 26.
08. 2007. godine jer je pacijentica stalno povraćala, progresivno smršala, a
hiruškim putem konstatovan tumor koji je zahvatio donji dio želudca, kao i dio
tankog crijeva, a konstatovane i promjene na limfnim čvorovima. Histološki
potvrđeno da se radi o difuznom žljezdanom raku želudca sa infiltracijom
tankog crijeva i metastazama u limfne čvorove. Na VMA utvrđeno je da se
hemoterapija ne može sprovoditi zbog opšteg stanja pacijentice. Smrt je
nastupila 06. 11. 2007. godine u Petrovaradinu. U konkretnom slučaju uzrok
smrti je primarno oboljenje – rak želudca sa metastazama uz opšte slabljenje
organizma, zapetljaj crijeva, a srčani arest – prestanak rada srca – poljedica
je takvog opšteg stanja bolesnice. M.S.je bila pacijent hirurga bolnice
Cetinje Dr. M.a, a upućena je u ustanovu iz Meljina radi hiruškog zahvata, kak
je naveo profesor B. prilikom prvog pregleda dana 02. 06. 2006. godine.
Profesor B. navodi da je pregled obavio uz video zapis i preporučio kontrolu
kroz dva mjeseca. Na kontrolnom pregledu profesor B. navodi da je na terapiju
dobro reagovala, da ne povraća, a ponovnom gastroskopijom postavlja dijagnozu
hronični čir 12-palačnog crijeva – predio bulbusa, uz relaativno suženje
pilorusa, dao je terapiju, preporučio kontrolu kroz dva mjeseca, uz napomenu
da ne odustaje od operacije, ali se ne navodi o kojoj se vrsti operacije radi,
tj. koji tip operacije. Urađena hiruška intervencija – selektivna vagotomija
uz premoštavanje dijela prednjeg i stražnjeg crijeva, dana 27. 08. 2006.
godine. Selektivna vagotomija je medota koja se sada prektično rijetko izvodi,
jer se ljekovima danas radi upravo taj zahvat i to uspješno. Prilikom hiruškog
zahvata (selektivna vagotomija) zahvat se obavlja uz malu krivinu, a
presijacenje živca vagusa („živac lutalica“) se vrši ispod spoljašnje ovojnice
želudca. Prilikom ovakvog zahvata ljekar ima čitavo vrijeme taj dio želudca u
rukama i trebao bi pipanjem primijetiti neku promjenu u želudcu. Takvu
promjenu ljekar hirurg nije primijetio. Smatra da se ovaj tip hiruške
intervencije – vagotomija selektivna sada vrlo rijetko radi, pa ima ljekara
specijalista hirurga sa dosta dugim stažom, koji kažu da su u tom tipu
intervencije samo na specijalističkim ispitima morali teoretski znati, ali ne
i istu raditi. Nije mu jasno zbog čega se hirurg odlučio za tu vrstu
intervencije jer nema podataka o tome. Šest mjeseci nakon ovog zahvata
profesor B. navodi da pacijentica ponovo ima kisjelinu, a ponovnim
gastrosopskim nalazom konstatuje da je prisutna djelimična stenoza pilorusa,
da gastroskop ne može proći kroz pilorus, daje terapiju i predlaže kontrolu
kroz mjesec dana. U osmom mjesecu 2007. godine primljena u bolnicu zbog
stalnog povraćanja, zapetljaja crijeva, progresivnog gubitka na težini, a
hiruškom intervencijom konstatovan rak donjeg dijela želudca sa promjenama na
crijevu koje je hiruškim putem bilo povezano sa želudcom (kod premoštavanja –
hiruška intervencija) uz metastazu u regionalnim limfnim čvorovima. M.S.je
bila pacijent hirurga Dr- M.a, a profesor B. je konzilijarno dolazio na
Cetinje i obavljao gastroskopije. Profesor B. detaljno opisuje gastroskopske
nalaze, uz video nadzor kod prve gastroskopije (nema podataka o video nadzoru
kod ostalih gastroskopija). Profesor B. nije našao za shodno da uzme uzorak
tkiva radi bioptičke obrade, dijagnoze, promjene na djelu želudca jer mu kao
iskusnom gastroenterologu nije ništa ukazivalo na postojanje malignog
oboljenja. Mnogi ljekari preporučuju da se uradi biopsija, ali o ovoj vrsti
zahvata odlučuje ljekar koji radi gastroskopiju. Kako je pacijentica više puta
dolazila na pregled kod Dr. M.a jer je on bio njen ordinarius, isti je mogao
sam preduzeti neke korake i dijagnostiče postupke za svog pacijenta, a ne sve
prepustiti konsultantu u konkretnom slučaju profesoru B.u koji je uz
pacijenticu provodio malo vremena samo prilikom pregleda i dolaska na Cetinje.
Pacijentica se strogo pridržavala preporuka ljekara, dolazila je na kontrolne
preglede uvijek kada su bili zakazivani, a nalaz na želudcu i okolnim organima
kod operativnog zahvata 25. 08. 2007.godine ukazuje na činjenicu da je
promjena postojala duže vremena. Na dijelu crijeva koje je prilikom prvog
zahvata od strane hirurga u bolnicu Cetinje dana 27. 08. 2006. godine
premošteno, spojeno sa želudcom, nađen je tumor, a to znači da je promjena
bila i prilikom tog hiruškog zahvata. Promjene koje je mogao uočiti hirurg kod
operativnog zahvata 27. 08. 2006. godine, gastroskopskim pregledom se nijesu
mogle uočiti, jer je iste eventualno mogao uočiti samo hirurg, jer tom
prilikom nije „otvarao“želudac nego je intervencija rađena samo na spoljašnjem
dijelu želudca. Kod gastroskopskog pregleda 22. 02.2007. godine gastroskopski
je konstatovana stenoza (suženje) pilorusa, a ljekar je naveo da se gastroskop
ne može plasirati kroz pilorus i predložio kontrolu kroz mjesec dana, ali ni
tada nije našao za potrebno da se uzme isječak za histološku dijagnostiku. U
tim izvještajima, i ako je u bolnici provela dva dana nema podataka o tome da
li je pacijentica smršala, da je imala neke objektivne smetnje. Stanje koje je
konstatovano kod pacijentice prilikom hiruškog zahvata 26. 08. 2007. godine je
bilo takvo da nije bilo mogućnosti ni primijeniti hemioterapiju o čemu govori
izvještaj sa VMA Beograd.
Iz nalaza i mišljenja sudskog – medicinskog odbora Medicinskog fakulteta –
Univerziteta u Novom Sadu od 14. 10. 2010. godine, proizilazi da je u
liječenju M S učestvovalo više ljekara i medicinskih ustanova i pri tome je
došlo do niza propusta u vođenju medicinske dokumentacije. Medicinska
dokumentacija je vođena na ime M S, a koja je dostavljena konsultantima Sudsko
medicinskog odbora Medicinskog fakulteta u Novom Sadu je nepotpuna,
neadekvatna, kontradiktorna i nedostatna, da se konsultanti sudsko medicinskog
odbora ne mogu izjasniti ni o jednom od dva zahtjrva koje je Viši sud u
Podgorici postavio. Nemoguće se izjasniti o svim bitnim okolnostima koji
upućuju na uzrok smrti M S, posebno da li su ljekari pri pružanju pomoći
pokojnoj postupili u skladu sa pravilima medicinske nauke i struke, te u
okviru toga da li su preduzeli sve neophodne medicinske mjere radi pravilne
dijagnoze bolesti i da li su preduzete adekvatne mjere liječenja i praćenja
prije i nakon hiruške intervencije. Nemoguće je procijeniti da li je bilo
propusta u liječenju, kao ni o kojim propustima se radi, od kojih ljekara su
ti propusti učinjeni, niti da li su ti propusti doveli, ili su mogli dovesti
do pogoršanja zdravstvenog stanja pacijentkinje, a samim tim, ni da li su u
vezi sa nastupanjem smrtne posledice. Da ne uđu u domen predpostavke,
najvjerovatnije je uzrok smrti M.S.maligni tumor želudca koji je u momentu
kada je dijagnostikovan bio u uznapredovaloj fazi (IIIb, ili IV stadijum, od
IV stadijuma bolesti, prema klasifikaciji Međunarodnog udruženja za borbu
protiv raka). Ovakvo mišljenje iznose vrednujući patohistološki nalaz urađen u
Kliničkom centru Podgorica, a potvrđen na VMA. Karcinom želudca, u stadijumu
koji je dijagnostikovan kod M S, sam po sebi ima vrlo lošu prognozu i jako
malo petogodišnje preživljavanje, koje je prema ukupnim svjetskim podacima
manje od 5% i pored najsavjremenijeg liječenja.
Uvidom u video zapis ezofagogastroskopije izvedene u Opštoj b „D. I“ u Cetinju
nad oštećenom sada pok. M rođ. Đ S, zaveden pod brojem protokola 300, koju je
izveo prof. Dr. M B. se vidi da je pregled uradjen uz video zapis.
Vještak za sudsku medicinu Č Dr. D izjašnjavajući se neposredno na pretresu je
navela da ostaje pri zajednički datom nalazu, zaključka i mišljenja
sud.med.odbora Medicinskog fakulteta u Podgorici od 4.12.2011.godine, a u ime
svih članova sudsko medicinskog obora koji su potpisani. Pojasnila je da
selektivna vagotomija - presijecanje 10-og živca je jedna od operativnih
metoda i stvar je procjene hirurga koju će metodu primijeniti. Hirurg je
procijenio, analizom i praćenjem pacijenta, da je ta metoda adekvatna, i to
obrazložio,jer se radilo o iscrpljenom pacijentu, koja kako navodi ne bi mogla
podnijeti agresivniju intervenciju, pa iz razloga kako je hirurg obrazložio
onda je metoda u konkretnom slučaju bila opravdana, što je navedeno u njihovom
mišljenju. Sluzokoža žuludca prilikom svih endoskopskih pregleda, kao i
prilikom prve operacije, nije pokazivala nikakve promjene koje bi ukazivale na
neki proces, što bi zahtijevalo da se uradi biopsija. I to je navedeno pod
tačkom 5. mišljenja. U konkretnom slučaju postojala je nedvosmislena i jasno
utvrdjena dijagnoza čira pilorusa što i on sam apsolutno, bez ikakvog drugog
oboljenja može dovesti, i vrlo često dovodi do stenoze, odnosno suženja
izlaska iz želudca, a što sa svoje strane daje siptomatologiju koja se u
konkretnom slučaju i poklapala sa kliničkom slikom, a to je kiselina, gubitak
na težini i sve ostalo što je kod pacijentkinje ustanovljeno. Ne može se sa
organa na kojem se ništa ne vidi na kojem nema sumnjivih promjena nešto uzeti
jer se nezna odakle. Pod tačkom 8. mišljenje je navedeno jer se radi se o
difuznom adeno karcinomu želudca i to juvenilnom, koji ima veoma brz tok i
prognoza je jako loša i kod blagovremeno dijagnostikovanog i adekvatno
liječenog karcinoma, da petogodišnje preživljavanje iznosi svega 5%.
Prilikom davanja nalaza i mišljenja uzeli su u obzir optužbu da je okrivljeni
primijenio očigledno neprimjeren način liječenja i time prouzrokovao
pogoršanje zdravstvenog stanja oštećene ,imali su u vidu spise predmeta i
optužnicu i na sve dali odgovor. Karcinom želudca kod pok. M.S.otkriven je
prilikom operacije 26.07.2007.godine, kada je i uradjen patohistološki nalaz i
potvrdjeno da se radi o navedenom karcinomu želudca. Karcinom je bio u
stadijumu kada je otkriven da je već bio dao metastaze,odnosno to je stadijum
koji je vrlo uznapredovao.Ne može se izjasniti gdje se pojavio tačno karcinom,
u kom dijelu želudca i koje je tkivo napao. Za ovu formulu karcinoma želudca ,
posebno kada se javi kod mladih osoba je karakterističan vrlo brz razvoj, pa
do metastaza može doći i za 5 do 6 mjeseci. U konkretnom slučaju , a i uopšte
metastaze predstavljaju da kažemo prirodan tok nekih karcinoma, tako da
ljekari znaju prema iskustvu ili literaturi gdje i kada ih očekuju, kod
karcinoma koji su uznapredovani. Dakle, iritacija nije neophodan uslov da bi
karcinom dao metastazu. U mišljenju pod tačkom 3 mišljenja gdje stoji, da se
čir na 12-palačnom crijevu, koji je makroskopski imao benigne - dobroćudne
karakteristike ,a to znači okolnu služokožu glatku, sjajnu i sačuvanih nabora
se ne bioptira. U konkretnom slučaju čir je nadjen na 12-palačnom crijevu, a
ono se konkretno nastavlja na želudac. 22.05.2006.godine, jasno i glasno piše
da nema lezije epitela želudca, što znači da ne postoji nikakva promjena na
sluzokoži želudca toga dana. Čir na 12-palačnom crijevu je potrvrdjen i vidjen
od strane svih ljekara koji su radili gastroskopiju i opisan, kako njegov
izgled, tako veličina i slično. Nijesu obratili pažnju ko je sve učestvovao u
operaciji koju je dana 31.08.2006.godine, uradio dr. M., naime, to smatraju
nevažnim, a odgovornost za tim koji je učestvovao u operaciji snosi glavni
hirurg , u konkretnom slučaju dr. M..
Kao što je već i pismeno i na glavnom pretresu usmeno navedeno hirurg je taj
koji odlučuje o vrsti operacije u svakom konkretnom slučaju. Svaka operacija u
trbuhu ima rizik da dodje do ileussa-spleta crijeva, pa i kod najbanalnijih
operacija, kao što je operacija slijepog crijeva. Zbog toga ljekari ne
dozvoljavaju pacijentima da uzimaju hranu nakon operacije ,postepeno im daju
tečnost, i vrlo budno prate kada će se pojaviti rad crijeva. To je rizik kod
svake operacije u trbuhu pa i kod ove.
Kada se kaže stenoza je djelimična, a pilorus se ne može plasirati ovakav
nalaz ukazuje na hronicitet čira. Konsultativni rad kod svih doktora je veoma
poželjan, ne zato što on to nezna , nego više ljudi više znaju.
Postoji više vrsta patohistoloških analiza, a ugrubo su podijeljene na dvije:
"ex tempore" i "permanentna". Biopsija "ex tempora" kao što joj i samo ime
kaže bude završena još dok je pacijent otvoren, na operacionom stolu, i
rezultat patolog saopštava telefonskim putem da bi hirurgu bilo lakše da
završi operativni zahvat. Permanentna biopsija u hitnim slučajevima može da
bude spremna za mikroskopski pregled oko 5 dana nakon uzimanja materijala, a u
zavisnosti od vrste bojenja i procedure, neki nalazi se moraju čekati i više
mjeseci. Više puta je navela da jednostavno nije bilo očiglednih indikacija za
uzimanje biopsije. U literaturi koja je citirana, navodi se da se u nekim
slučajevima može uzeti biopsija, ali nigdje nije navedeno da se ona uzima sa
organa na kojem nema promjena, a na drugom organu već postoji konkretna
dijagnoza.
Postoji bezbroj operacija gdje se ne mora uzeti patohistološka analiza.
Iz nalaza i mišljenja Sudsko medicinskog odbora Medicinskog fakulteta u
Podgorici od 04. 12. 2011. godine proizilazi da su nakon proučavanja spisa
predmeta u cjelosti, posebno dostavljene medicinske dokumentaciju dali
nalaz.Opisali su podatke o dogadjaju: iz krivične prijave podnijete Okružnom
javnom tužilaštvu u Podgorici, od strane Đ S i Đ D, roditelja sada. Pok. M S,
od 21. 12. 2007. godine vidi se da je ista »protiv prof. Dr. M. B.a,
gastroenterologa, koji je saradnik Opšte bolnice »D. I« - Cetinje i P dr. M.a,
hirurga opšte bolnice »D. I« na Cetinju tokom 2006. i 2007. godine, u Opštoj
bolnici »D. I« nesavjesno i neprofesionalno odnosili prema pacijentkinji M S
rođenoj 1975. godine sa prebivalištem u Herceg Novom.. profesor B. pogrešno
dijagnostikovao bolest »Pilorus stenotican« bez uzimanja biopsije, dok je dr.
P M izvršio operaciju ,a da isečak nije dao na histo-patološki nalaz, te
otpušta bolesnicu sa klinike sa dijagnozom »Sub stenosis pylori. Ulcus b
duodeni chr«, a u stvari radilo se o canceru... te nastavili liječenje od
čira, bez adekvatne reakcije... Prof. B. je prilikom prvog pregleda 02. 06.
2006. godine... pogrešno dijagnostikovao bolest »Pilorus stenotican«... ne
uzimajući uzorak biopsije, niti je pak primjenio, niti preporučio druge
pretrage, analize, metode dijagnostikovanja... loše zdravstveno stanje
bolesnice koja je smršala 44 kilograma... ne odustaje od predloga za
operaciju... posle operacije ... potvrđuje istu dijagnozu... kod prof. B.a ...
je bila 4 puta na preglede.. uvijek je potvrđivao istu dijagnozu... proporučio
ponovnu operaciju kao veoma hitnu, što je i učinjeno... dr. P M. u Opštoj
bolnici »D. I« na Cetinju je izvršio operaciju želudca... samo uradio bajpas
na želucu, da je želudac zdrav... nije našao za shodno da isečak hiruškog
zahvata na želucu da na histo-patološku analizu... bolesnicu otpušta 12. 09.
2006. godine sa dijagnozom st. Post ulcus b. Duodeni chr. Exac. Stenosis
pylori, nakon čega bolesnica uzima pogrešnu zadatu terapiju, na kontrolnim
pregledima prof. B. ostaje pri prvoj dijagnozi i zadatoj terapiji, da bi nakon
11 mjeseci od prve operacije bolesnici bilo lošije, tjelesna težina 40 kg, te
ponovo predložena hitna operacija... dr. M. nakon pregleda rekao da će ta
operacija biti teža i preporučio drugog hirurga, tako da je bila hitno
operisana 31. 07. 2007. godine... te na patološkom nalazu u Podgorici utvrđeno
da se radi o adenokarcinomu difuznog tipa HG 3 koji je metastazirao...
pacijentkinja prebačena na VMA u Beogradu, gdje su takođe potvrdili ovu
dijagnozu... da je nažalost prekasno za sve... u bolnicu »Sveti L« u Novom
Sadu, gdje je dana 06. 11. 2007. godine u 19 časova preminula...«. Iz Optužnog
predloga ODT-a Cetinje od 06. 04. 2011. godine između ostalog se vidi: »protiv
M. dr. P iz Cetinja, hirurga Opšte bolnice »D. I« u Cetinju, što je u
vremenskom periodu od 27. avgusta 2006. godine do 31. avgusta 2007. godine, u
Opštoj bolnici „D. I“ u Cetinju, za vrijeme hospitalizacije i prilikom
redovnih ljekarskih pregleda, pri pružanju ljekarske pomoći oštećenoj sada
pok. M rođ. Đ S, bivšoj iz Herceg Novog, primijenio očigledno nepodoban način
liječenja i očigledno nesavjesno postupao i time prouzrokvao pogoršanje
zdravstvenog stanja oštećene sada pok. M S, kojoj je bila postavljena
dijagnoza „Stenoza pilorusa, hronični čir dvanaestopalačnog crijeva na zadnjem
zidu bulbusa“, na način što je dana 31. avgusta 2006. godine izveo hiruški
zahvat, koji se sastojao u otvaranju trbušne šupljine i selektivnoj vagotomiji
uz premoštavanje dijela prednjeg i stražnjeg dijela crijeva, koja hiruška
metoda se u medicinskoj praksi rijetko izvodi, prilikom kojeg zahvata je,
pipanjem želudca, mogao primijetiti tumorozne promjene na želudcu, nakon čega
u postoperativnoj fazi liječenja oštećene i prilikom redovnih ljekarskih
kontrola, nije preduzeo bilo kakve dijagnostičke postupka za oštećenu sada
pok. M.S., već je tek prilikom ponovne hiruške intervencije dana 31. jula
2007. godine, konstatovao da se kod oštećene radi o tumoru koji je zahvatio
donji dio želudca, te je histološkm analizom poslatih uzoraka utvrđeno da se
radi o invazivnom tumoru želuca, uz zahvaćenje dijela tankog crijeva i
metastazama u limfnim čvorovima, koje tumorozne promjene su postojale i
prilikom prvog hiruškog zahvata. Dr. P M. je 15. 06. 2011. godine između
ostalog izjavio „kod koga je S bila prije nego što je došla kod mene... moj
pacijent je bila kad sam je ja operisao.. rani stadijum karcinoma ne može
otkriti hirurg i nije to njegov posao... ja sam vidim što mogu da napipam i
što mogu da vidim, a kod difuznog tipa adenokarcinoma to su već stadijumi tri
i četiri... dijagnozu ranog stadijuma karcinoma želuca rade drugi tipovi
službi ljekara... prije pregleda prof. B.a gastroskopiju je radio Dr. R, koji
je rekao da se radi o čiru na 12-palačnom crijevu sa suženjem i predložio
operativni zahvat..., poslije toga dva dana isti taj pregled je napravio prof.
M B...., njegova dijagnoza je takođe čir na 12-palačnom crijevu sa relativnim
suženjem i naravno data je terapija... ,zakazana kontrola za mjesec i po
dva... tu mene nigdje nema... prof. B. ponovo radi pregled gdje kaže-stanje se
popravilo... ali ne odustaje od mogućeg hiruškog zahvata koji je predložio Dr.
R, a ne ja... na kontrolu za 2 mjeseca... ja sam tada na odmoru, kada me zove
suprug pok. S M... cijelo vrijeme je govoreno o 12-palačnom crijevu, niko
nikada želudac nije pomenuo.. vidio sam curu u lošem stanju... znao sam da se
mora operisati... jer kada sam na snimku vidio 12-palačno crijevo, kompletnu
stenozu, ništa nije moglo proći, ja sam rekao ovo se mora operisati, ne može
se više liječiti, na što je profesor dao saglasnost... nju otvorio, našao sam
jedan izduženi želudac, paćenički želudac, tankih zidova jer je bio izdužen,
otvorio sam želudac, iz njega sam izvadio hranu koja je tu bila 20 dana .. i
za to imam svjedoke... nijedna limfna žlijezda nije bila uvećana... operativni
protokol iz 2006. godine... upisuju se sve operacije, klinička dijagnoza,
operativni nalaz, primjedba... za Slađanu piše, a ovo ne može niko da prepravi
dg. Stenoza bulbi, ulkus bulbi duodeni permagna ileus, znači splet crijeva..
urađena je operacija otvaranjem trbuha medijalnom linijom, gonjom
gastroenteroanastomozis spoj želudca sa tankim crijevom... sa spajanjem tankog
i tankog crijeva latero... ovo je najmodernija operacija koja se radi kod
mladih ljudi sa čirom želuca i sa teškim opštim stanjem prije operacije... u
toku operacije nije bilo nikakvih makroskopskih promjena sem na 12-palačnom
crijevu... da je bio rak želuca, a da ga ja nijesam vidio onda bi bilo
mikroskopski u ćeliji, što ja nijesam mogao vidjeti... oporavak Slađane sam
gledao poslije operacije... da se ona popravila za 4 mjeseca 16 kilograma...
znači da je S imala rak želuca makroskopski vidljiv ona bi umrla za 3 mjeseca
što se pokazalo na drugoj operaciji kada je makroskopski vidljiv a da je imala
rak mikroskopski želuca za što ja nijesam odjgovoran, ne bi se popravila 6
grama, a ne 6 ili 16 kg... a njoj su tegobe nastale poslije januara 2007.
godine... na kontrolnom pregledu kod B.a posle prve operacije... prof. B. vrši
pregled želuca aparatom gastroskopski koji 17 puta uvećava želudac, ne vidi
rak i predlaže ponovo kontroli pregled... opet niko nije uzeo biopsiju..
poslije tog vremena neznam gdje je S bila, s kim je kontaktirala, a kad je
došla drugi put da se operiše... kako ona nije bila bolje poslije godinu dana
shvatio sam da se neko čudo dešava i pozvao sam najboljeg jugoslovenskog
hirurga prof. B R..., a drugi put rak je bio vidljiv makroskopski, pipali smo
ga, to je 30. 07. 2007. godine... urađena je operacija i došao je nalaz da se
radi o difuznom juvenilnom adenokarcinomu stadijuma tri, koji je u medicini u
ranoj fazi bolesti teško izliječiv, kada pacijenti ne mogu da žive više od 3
do 6 mjeseci... kada je bio prvi stadijum... rijetko se otkriva bez u državama
visokih tehnoloških moći i kada se otkrije ... sa kvalitetnim liječenjem ti
pacijenti 15% žive do 2 godine, a govorim o pacijentima do 35 godina... kada
makroskopski primijetim da tkivo nije kvalitetno u tom slučaju radim
biopsiju.. biopsiju nijesam radio zbog toga što nije bilo promjene ni na
želucu i nije bilo potrebno....“. Dr. S R je 15. 06. 20011. godine između
ostalog izjavio „... ja sam 25. 05. 2006. godine radio gastroskopiju želuca
kod M.S.kojom prilikom je konstataovano da se radi o stenozi pilorusa... tom
prilikom je u želucu nađeno dosta tećnosti i ostataka hrane, ali bez defekta
epitela, pa shodno tome biopsija nije mogla biti uzeta.... uzima se kad je
nešto sumnjivo i kada se može uzeti...“
Medicinska dokumentacija. Iz nalaza ezofagogastroduodenoskopije
spacijalističke ambulante interne medicine „G. medika“ iz Tivta od 22. 05.
2006. godine između ostalog se vidi: „Jednjak pravilan prohodan kardija
zjapi“. U distalnom dijelu GERD u stadijumu C. Želudac elongiran ptotičan,
eritemotozne sluznice antropilorično. Lezije epitela se ne zapaža. Uzeta
biopsija sluznice antruma želuca na Helikobakter pilori ureaza tes. Pilorus
spastičan. Na prednjem zidu pilorusa prema prednjem zidu duodenuma ulceracija
promera 2x1 cm, elipsastog izgleda prekrivena sedefastom skramom. Bulbus
duodenuma je jako deformisan suženog lumena ali je jako otežano prohodan. Th
Nexium 40 mg 2x1 14 dana Venter prašak 4x1 kesicu između obroka 14 dana Reglan
tbl 3x1 pola sat pre jela 10 dan... Očitavanje heliko testa 23. 05. 2006.
godine test pozitivan... Dr. Nikola G.“. Iz nalaza kontrolne
ezofagogastroduodenoskopije specijalističke ambulante interne medicine „G.
medica“ iz Tivta od 27. 05. 2006. godine između ostalog se vidi: „Jednjak
prohodan kardija inkompetentna distalno... GERD u stadijumu B. Želudac
elongiran dilatiran pun zaostale hrane i tečnosti. Želudac u distalnom delu
deformisan pilorus rigidan!! Stenotičan. Ranija ulceracija u fazi sanacije.
Ulazi se vrhom aparata u deformisani bulbus koji je neprolazan za endoskop.
Pri pokušaju da se stenoza prođe dolazi do sangviniranja pa se od dalje
eksploracije odustaje. DG: Bulbostenosis. Ulcus pilori et duodeni. Potrebno je
uraditi RTG gastroduodenuma. Dr. N G.“. Iz istorije bolesti Opšte b „D. I“
Cetinje matični broj 1544/292, vidi se da je M.S.primljena u tu ustanovu dana
28. 05. 2006. godine i bila bolnički liječena u istoj do dana 06. 06. 2006.
godine i između ostalog se vidi: „Dolazi zbog bola u predjelu želuca i
povraćanja. Bolest datira od pre par mjeseci kada je nastalo povraćanje kod
uzimanja više hrane sa primesama krvi praćeno jakom kiselinom i nadimanja
želuca“. Iz izvještaja radiologa od 29. 05. 2006. godine vidi se „RTG snimak
pluća. Nalaz na plućima je uredan. Sinostoza prva dva rebra desno kao
varijetet. U pleuralnim prostorima nema slobodne tečnosti“. Iz izvještaja
ljekara spacijeliste broj protokola 116 od dana 30. 05. 2006. godine između
ostalog se vidi ...“EGDS-a jednjak prolazan, bez defekta epitela. Od kardije
do pilorusa u želucu puno stranog sadržaja. Pilorus stenotičan.. Indikovana
hiruška intervencija (piloroplastika, gastroenteroanastomoza). Pilorostenosis
dr. S. Rajković“. Iz izvještaja ljekara specijaliste broj protokola 300 od
dana 02. 06. 2006. godine između ostalog vidi se „Dva puta rađena FGDS.
Urađena danas FGDS (video zapis9. DG: Sub stenozi pylori. Ulcus b. Duodeni
chr. Urađena gastrodudenoskopija (prof. Dr. M. B.)... na datu terapiju stanje
se saniralo. Bolesnica se otušta kući... da se javlja na redovnu kontrolu...
Th. Nexium... Amoxicilin... Klacid... Iz izvještaja ljekara specijaliste Opšte
bolnice „D. I“ od 21. 07. 2006. godine između ostalog vidi se: „Dolazi na
kontroli pregled... Sada je urađena FGDS koja ukazuje na postojanje retencije
u želucu... DG. Ulcus b. Duodeni chr. Stenosi pylori relativa. Kontrola za dva
mjeseca (ne odustaje se od predloga za operaciju)... prof. Dr. M. B.“. Iz
istorije bolesti Opšte b „D. I“ Cetinje matični broj 2540/468 vidi se da je
M.S.primljena u tu ustanovu dana 27. 08. 2006. godine i bila bolnički liječena
u istoj do dana 12. 09. 2006. godine i između ostalog se vidi. „Dolazi zbog
operativnog liječenja stenoze piorusa... bolest datira par mjeseci, kako je
ustanovljena stenoza pilorusa želuca imala učestalo povraćanje gubila u
težini... imala jedno vrijeme aritmiju koja je sanirana ljekovima. Alergična
na antiaritmike...“. Iz izvještaja radiloga od dana 28. 08. 2006. godine vidi
se „EHO abdomena.. ž. kesa je presavijena. Slobodnog lumena. Ž. vodovi nisu
dilatirani. Jetra selezina, pankreas i bubrezi su uredni. Želudac napet,
pun...“. iz operacione liste matični broj 2 540/468, te karte anestezije, od
dana 31. 08. 2006. godine između ostalog se vidi: ... „Gornjom med.
Laparotomijom otvoren trbuh, u njemu nema stranog sadržaja. Pronađen je
stenozantni dio duodenuma koji je edemotozan, te upalno promijenjen. Kao takav
nije bio prikladan za resekciju. Uradi se selektivna vagotomija sa obije
strane krivine želuca, te gastro enteroanastomoza sa zadnjm dijelom antruma
želuca po Haceru, te entero entero anastomoza po Braunu. Po hemostazi i
drenaži rana se zatvori po slojevima...“ Iz otpusne liste od dana 12. 09.
2006. godine između ostalog vidi se „... st. Post ulcus b. Duodeni chr. Exac
stenosis pylori... Post operativni tok uredan. Rana zarasla per primam.
Bolesnica se otpušta kući s tim da se javlja na redovnu kontrolu.... Th.
Omeprol... Motilium... Digestal... Strogo mirovanje 30 dana....“. Iz istorije
bolesti Opšte bolnice „D. I“ Cetinje matični broj 621/112 vidi se da je
M.S.primljena u tu ustanovu dana 22. 02. 2007. godine i bila bolnički liječena
u istoj do dana 23. 02. 2007. godine i između ostalog vidi se „Bolesnica
primljena na naše odeljenje radi kontrolnog pregleda poslije operacije ulcusa
b. Duodenuma... prof. Dr. M. B.“. Iz izvještaja ljekara spacijaliste od dana
23. 02. 2007. godine između ostalog se vidi „... dobila na tt. U poslednje
vrijeme ponovo kisjelina. Urađena FGDS ukazuje na postojanje ulcusa na zadnjem
zidu bulbusa. Postoji djelimična stenoza pilorusa, te se endoskop ne može
plasirati kroz pilorus... Predlaže se terapija eradikacije. Th. Nexium...
Amoxsicilin... Klacid.. Kontrola za mjesec dana... prof. Dr. M. B.“ Iz nalaza
ezofagogastroduodenoskopije spacijalističke ambulante interne medicine „G.
medika“ iz Tivta od 05. 07. 2007. godine između ostalog se vidi: „...
pacijentkinja dolazi na pregled radi bolova u stomaku, osećaja punoće,
nadutosti, nelagodnosti u epigastrijumu... oktobra mjeseca 2006. godine
urađena gastroenteroanastomoza radi ulkusa pilorusa i duodenuma... dobro se
osjećala do prije 15 dana... Jednjak prohodan, kardija zjapi. Želudac
dilatiran, pun zaostale nesvarene hrane... Indikovano uraditi RTG
gastroduodenuma radi vizuelizacije gastroenteroanastomoze... dr. Nikola G.“.
Iz istorije bolesti Opšte bolnice „D. I“ Cetinje matični broj 2162/406 vidi se
da je M.S.primljena u tu ustanovu dana 26. 07. 2007. godine i bila bolnički
liječena u istoj do dana 31. 08. 2007. godine i između ostalog vidi se: „...
dolazi zbog jakih abdominalnih bolova i povraćanja uz progresivnu kaheksiju...
tegobe datiraju od Nove godine i postepeno se pojačavaju... pacijent na
prijemu... malaksao, blijed, iznuren... izrazito kahektičan, odaje utisak
teškog bolesnika... Abdomen, jako bolan na palpaciju sa vidljivom dilatacijom
želuca i propagacijom bola u leđa... pacijent u stanju ileusa...“. Iz
izvještaja ljekara specijaliste od dana 27. 07. 2011. godine između ostalog
vidi se: „Urađena gastroskopija ukazuje na retenciju sadržaja u želucu (FEA se
ne može eksplorisati) ali je vjerovatno da postoji njena stenoza...
Konsultacija sa hirurgom... prfo. dr. M. B.“. Iz operacione liste matični broj
2162/406 od dana 31. 07. 2007. godine vidi se: „.... Totalnom medijalnom
laparotomijom otvoren trbuh... masivno dilatiran želudac sa zatvorenom gastro-
entero anastomozom. Radi se resekcija jejunalne vijuge... uspostavi se
kontinuitet tankog crijeva ... uspostavi se hemostaza...“. Iz izvještaja o
patološko.histološkom nalazu broj 5989/07 od 13. 08. 2007. godine, između
ostalog vidi se: „... Adenocarcinoma invasivum ventriculi infiltrativum
parietis intestini tenui metastaticum lymphonodorum regionalium (difuzni tip.
HG3, NH2-3; mikromestaze u 3 do 5 limfnih čvorova; PT4N1)... Adenocarcinoma
infiltrativum textus fibroadiposus... dr. F. Vukmirović“. Iz izvještaja
ljekara specijaliste od dana 23. 08. 2007. godine između ostalog vidi se: „...
na konzilijum hirurga KBC Podgorica radi odobravanja uputa za VMA...“. Iz
otpusne lice od dana 31. 08. 2007. godine između ostalog vidi se: „... na
liječenje zbog dilatacije želuca i obstrukcije gastro-enteroanastomoze..
urađena relaparotomija pa resekcija distalna polovine želuca... liječen
infuzionim rastvorima, antibioticima, vitaminima, porcijama plazme,
transfuzijama krvi, preparatima gvožđa, KCLom, analgeticima... ne dolazi do
značajnog poboljšanja... prevodi se na dalje liječenje na gastroenterološko
odeljenje VMA...“ Iz istorije bolesti Vojnomedicinske akademije, broj
protokola 283981-001, vidi se da je M.S.primljena u tu ustanovu dana 31.
08.2007. godine i bila bolnički liječena u istoj ustanovi do dana 28. 10.
2007. godine i između ostalog vidi se: „...žali se na opštu slabost i
malaksalost... veći gubitak u tjelesnoj težini... bolovi u trbuhu difuzno...“.
Iz otpusnog pisma Klinike za gastoenterologiju i hepatologiju VMA od dana 01.
10. 2007.godine između ostalog se vidi: „... zaključeno da se radi o bolesnici
sa diseminovanom neoplaznom želuca... u ustanovi nije indikovano sprovođenje
HT...“. Iz izvještaja o patohistološkom nalazu od dana 22. 08. 2007. godine
između ostalog vidi se: ... dostavljeno 8 HE preparata... Adenocarcinoma
gasteris, difuzni tip. G3...“. Iz istorije bolesti specijalne hiruške bolnice
„Sveti Luka“ iz Petrovaradina, matični broj 114, vidi se da je M.S.primljena u
tu ustanovu dana 03. 11. 2007. godine i između ostalog vidi se: „... u
terminalnom stadijumu maligne neoplazme želuca... kahektična, dehidrirana,
teško pokretna... trbuh palpotorno evidentne tumefakcije veličine ženske
pesnice... Neoplasma malignum diseminata... Ileus acuta...“. Iz liste
dekurzusa vidi se: „... prijem... tjelesna težina 30 kg... 06. 11. 2007.
godine... u 19 h letalni ishod...“. Iz potvrde o smrti, spec. bolnice „Sveti
Luka“ u Petrovaradinu, od 06. 11. 2007. godine između ostalog vidi se:
„neposredni uzrok smrti: assistolia cordis; prethodni uzrok: Cahexio, ileus;
osnovni uzrok: Ca ventriculi cum meta; st. Post resectionem ventruculi“. Druga
vještačenja 1. Prof. Dr. M. K. u svom vještačenju od dana 01. 10. 2008. godine
između ostalog u mišljenu navodi „... urađena hiruška intervencija –
selektivna vagotomija... ljekar ima čitavo vrijeme taj dio želuca u rukama i
trebao bi pipanjem primijetiti neku promjenu... Prof. B. nije našao za shodno
da uzme uzorak tkiva radi bioptičke obrade, dijagnoze... kao iskusnom
gastroenterologu nije ništa ukazivalo na postojanje malignog oboljenja... dr.
M.... isti je mogao sam preduzeti neke korake i dijagnostičke postupke...“. 2.
Sudskomedicinski odbor u Novom Sadu, u svom vještačenju od 14. 10. 2010.
godine između ostalog u mišljenju navodi: „... došlo do niza propusta u
vođenju medicinske dokumentacije... najvjerovatnije uzrok smrti M.S.je maligni
tumor želuca, koji je u momentu kada je dijagnostikovan bio u uznapredovaloj
fazi... sam po sebi ima vrlo lošu prognozu i jako malo petogodišnje
preživljavanja... manje od 5% i pored najsavremenijeg liječenja...“.
Na osnovu ustanovljenog nalaza dali su sledeći zaključak:
1.Iz krivične prijave podnijete od strane Đ S i Đ D, roditelja sada pok.
M.S.od 21. 12. 2007. godine može se zaključiti da je M.S.bila liječena u
Opštoj b „D. I“ na Cetinju u više navrata tokom 2006. i 2007. godine.
Roditelji pokojne su prijavu podnijeli protiv prof. Dr. M B.a i dr. P M.a,
zbog kako oni navode neprofesionalnog i nesavjesnog odnosa prema M S, te
pogrešnog dijagnostikovanja bolesti. Naime, M.S.je liječena od čira na
dvanaestopalačnm crijevu te opstrukcije pilorusa, a umrla zbog adenokarcinoma
želuca stadijum 3. 2. Optužni predlog ODT-a Cetinje od 06. 04. 2011. godine
odnosi se na dr. P M.a jer je kakako navodi , primijenio očigledno nepodoban
način liječenja i očigledno nesavjesno postupao i time prouzrokovao pogoršanje
zdravlja sada pok. M S. 3. Dr. P M. je u bitnom izjavio da je primijenio sve
adekvatne mjere liječenja i najsavremeniju operativnu tehniku, te da njegov
posao nije bio otkrivanje i dijagnoza bolesti, već je postupao prateći nalaze
gastroentegerologa, prof. Dr. M B.a. U skladu sa tim dr. M. je operisao čir na
dvanaestopalačnom crijevu kod M S, i tom prilikom nije uočio nikakvu
makroskopsku promjenu na želudcu. Dr. S R je izjavio da je 25. 05. 2006.
godine uradio gastroskopiju M S, te zaključio da se radi o opstrukciji
pilorusa, te da nije mogao da uzme isječak za biopsiju.
Iz medicinske dokumentacije se zaključuje da je dijagnostika i liječenje
M.S.teklo na sledeći način:
Dijagnostika i liječenje u specijalističkoj ambulanti interne medicine „G.
medika“: Iz nalaza ezofagogastroduodenoskopije od 22. 05. 2006. godine vidi se
da je kod M.S.dijagnostikovana na donjem dijelu jednjaka gastroezofagealna
refluksna bolest u stadijum C (upala donjeg dijela jednjaka izazvana vraćanjem
želudačnog sadržaja u jednjak) i grizalica na dvanaestopalačnom crijevu i
pilorusu, sa relativnim sužavanjem dvanaestopalačnog crijeva. Takođe je
ustanovljeno da postoji pozitivan nalaz na prisustvo helikobakterije. U istoj
ordinaciji se radi kontrolna ezofagogastroduodenoskopija 27. 05. 2006. godine
prilikom koje se ustanovljava da je gastroezofagealna bolest u stadijumu B,
želudac izdužen sa velikom količinom zaostale hrane i tečnosti, neprolaznost
dvanaestopalačnog crijeva za aparat i grizalica u sanaciji. Daje se predlog da
se uradi radiološki pregled želuca i dvanaestopalačnog crijeva.
Dijagnostika i liječenje u O b „D. I“ u Cetinju:
Iz istorije bolesti, matični broj 1544/292, vidi se da je M.S.prvi put bila
hospitalizovana od 28. 05. 2006. godine do 06. 06. 2006. godine. Vidi se da se
javila zbog bolova u predjelu želuca i povraćanja, da joj se tegobe javljaju
par mjeseci prije toga kada se javilo povraćanje kod uzimanja veće količine
hrane sa primjesama krvi uz osjećaj jake kisjeline i nadimanja želuca. Urađen
RTG snimak pluća – uredan. U toku boravka u bolnici urađeni su standardni
laboratorijski nalazi, svi u granicama normale. Dva puta je rađena
ezofagogastroskopija, prvi put 30. 05. 2006. godine i drug put 02. 06. 2006.
godine. Prvi pregled je potpisao dr. Sreten rajković – neprolaznost pilorusa,
sadržaj u želucu, a kao dijagnoza navedena je pilorostenoza (opstrukcija
pilorusa). Dat je predlog za operaciju. Drugi pregled je obavio prof. Dr. M B.
(u prilogu video snimak) – opstrukcija pilorusa, grizalica dvanaestopalačnog
crijeva. U otpusnoj listi se vidi da je M.S.otpuštena kući uz savjet da se
javlja na redovnu kontrolu, određena je medikamentozna terapija – antibiotici
i blokatori protonske pumpe. M.S.se javlja na kontrolni pregled 21. 07. 2006.
godine, prof. Dr. M. B. radi kontrolu ezofagogastroskopiju i daje nalaz-
relaativna opstrukcija pilorusa, hronična grizalica dvanaestopalačnog crijeva.
Zakazuje joj kontrolu za dva mjeseca ne odustajući od predloga za operaciju.
Iz istorije bolesti, matični broj 2450/468, vidi se da se M.S.u bolnicu javlja
27. 08. 2006. godine, gdje je hospitalizovana do 12. 09. 2006. godine. Vidi se
da dolazi zbog operativnog rešavanja opstruiranog pilorusa, da je imala
povraćanje i gubitak na tjelesnoj težini. Urađen RTG pluća-uredan i EHO trbuha
(28.07. 2006.)- uredan, želudac pun zaostale hrane i tečnosti, napet.
Operacija je obavljena 31. 08. 2006. godine, radio dr. P. M.. Rađena je
operacija-gornja srednja laporotomija, pronađen suženi dio dvanaestopalačnog
crijeva, upalno izmijenjen, urađena selektivna vagotomija,
gastroenteroanastomoza i nakon toga entero-enteroanastomoza. Tokom
postoperativnog oporavka praćeni su vitalni parametri, urađene laboratorijske
analize, sve uredno. M.S.je otpuštena 12. 09. 2006. godine, uz preporuku da
dolazi na redovnu kontrolu, i strogo miruje 30 dana. M.S.se javlja na kontroli
pregled 23. 02. 2007. godine kod Prof. Dr. M. B.a, kada se konstatuje da je
dobila na tjelesnoj težini, koj radi ezofagogastroskopiju-grizalica na zadnjem
zidu dvanaestopalačnog crijeva i djelimična opstrukcija pilorusa. Profesor
propisuje antibiotike i inhibitore protonske pumpe i predlaže kontrolu za
mjesec dana. 02. 07. 2007. godine M.S.se javlja u ambulantu „G. medika“ gdje
obavlja pregled i ezofagogastroskopiju koja pokazuje veliku količinu zaostale
hrane u želucu. Daje se predlog da pacijentkinja uradi RTG pregled želuca i
dvanaestopalačnog crijeva.
Iz istorije bolesti, matični broj 2162/406, vidi se da se M.S.javlja ponovo
26. 07. 2007. godine i da je hospitalizovana do 31. 08. 2007. godine. U to
vrijeme Slađana ima jake bolove u trbuhu, povraćanje i brzo gubi na tjelesnoj
težini. 27. 07. 2007. godine prof. Dr. M. B. radi gastroskopiju koja pokazuje
zadržavanje sadržaja u želucu i nemogućnost pregleda anastomoze. Upućuje je
hirurgu. 31. 07. 2007. godine M.S.je operisana, urađena je ponovo srednja
laparotomija, resekcija želuca. Ovo operaciju uradio je prof. Dr. B R.
Postoperativni tok protiče uredno. 13. 08. 2007. godien izvještaj o
patohistološkom nalazu Centra za patologiju i sudsku medicinu KC Crne Gore
pokazuje dijagnozu: invazivni infiltrativni adenokarcinom želuca difuznog tipa
sa metastazama u limfnim čvorovima. M.S.je otpuštena 31. 08. 2007. godine i
upućena na VMA radi daljeg liječenja.
Dijagnostika i liječenje na VMA Beograd.
Iz istorije bolesti, broj protokola 283981/001, vidi se da je M.S.primljena na
Kliniku za gastroenterologiju VMA dana 31. 08. 2007. godine i bila
hospitalizovana do 28. 10. 2007. godine. Potvrđen je patohistološki nalaz sa
dijagnozom adenokarcinom želuca difuznog tipa G3 (stepen diferencijacije tumor
– loše diferentovan), na osnovu pregleda dostavljenih ph. pločica. S obzirom
na njeno stanje nije indikovana ht pa se upućuje u Klinički centar Podgorica.
Dijagnostika i liječenje u bolnici „Sveti luka“ u Petrovaradinu.
Iz istorije bolesti, matični broj 114, vidi se da je 03. 11. 2007. godine
M.S.primljena u specijalnu hirušku bolnicu „Sveti Luka“ u Petrovaradinu. Na
prijemu je bila usporena, kahektična, dehidrana i teško pokretna. U toj
ustanovi uredno su kontrolisani vitalni parametri i rađene laboratorijske
pretrage. 06. 11. 2007. godine dolazi do smrtnog ishoda.
U potvrdi o smrti navode se kao uzrok smrti: prestanak srčanog rada, krajnja
pothranjenost; splet crijeva; carcinom želuca sa metastazama; stanje poslije
resekcije želuca.
Na osnovu ustanovljenog nalaza, u skladu sa iznijetim Zaključkom, a
odgovarajući na pitanje suda: „..izjasniti o svim bitnim okolnostima koje
upućuju na uzrok smrti M S, posebno da li je okrivljeni ljekar pri pružanju
ljekarske pomoći pokojne, u periodu od 27. 08. 2006. godine do 31. 08. 2007.
godine postupio u skladu sa pravilima medicinske nauke i struke, te u okviru
toga da li je preduzeo sve neophodne medicinske mjere liječenja i praćenja u
naznačenom periodu, odnosno za vrijeme hospitalizacije i prilikom redovnih
ljekarskih pregleda, kao i da li je preduzeo sve neophodne medicinske mjere,
radi pravilne dijagnoze bolesti... ukoliko je bilo propusta u liječenju od
strane okrivljenog, potrebno je navesti o kojim propustima se radi, da li su
ti propusti doveli, ili su mogli dovesti do pogoršanja zdravstvenog stanja
pacijentkinje, odnosno da li je okrivljeni prilikom izvršene hiruške
intervencije u avgustu 2006. godine mogao primijetiti tumorozne promjene na
želucu pacijentkinje, tj. da li su te promjene postojale i prilikom prvog
hiruškog zahvata“, dali su MIŠLJENJE
Prije svega, mora se konstatovati da je učinjen propust što tijelo pok.
M.S.nije obdukovano (sudskomedicinska ili patoanatomska obdukcija), tako da se
zaključak o uzroku smrti ne može dati, a mišljenja su da je smrt prirodna i da
je nastupila usled najtežeg oblika karcinoma (raka) želuca te sledstvenim
metastazama u trbušnoj duplji, sa razvojem spleta crijeva i krajnje
pothranjenosti organizma.
Tokom liječenja sada pok. M.S.u Opštoj bolnici „D. i“ u Cetinju, vidi se da je
istoj u više navrata urađena dijagnostika koja uključuje
ezofagogastroduodenoskopiju, RTG pluća, Eho abdomena i labaratorijske
pretrage. Tokom tih dijagnostičkih procedura korištena je metoda
dijagnostikovanja (ezofagogastroduodenoskopija) kojom je utvrđeno da
M.S.boluje od čira na dvanaestopalačnom crijevu i opstrukcije pilorusa, a
istom se ne mogu vizualizovati dublji slojevi tkiva, već samo sluznica, te je
razumljivo što je sama dijagnostika bila takva.
Endoksopski pregledi u Opštoj bolnici „D. I“ urađeni su po svim principima
savremene medicinske struke i nauke i preporukama Američkog i Francuskog
udruženja endoskopista. Želudac nije bioptiran zato što nije bilo vidljivih
polipoidnih, ulceroznih, vegetativnih,niti bilo kakvih drugih promjena na
sluzokoži istog. Čir na dvanaestopalačnom crijevu, koji je makroskopski imao
benigne (dobroćudne) karakteristike, okolnu sluzokožu glatku, sjajnu i
sačuvanih nabora – se ne bioptira. Gastroenterolog je, poslije pokušaja
konzervativnog liječenja, koje nije dalo očekivane rezultate, blagovremeno
predložio hirušku intervenciju, koja je i urađena.
Za vrijeme liječenja M.S.je dva puta operisana, gdje je tokom prve operacije
urađena gastro-enteroanastomoza (spajanje želuca sa crijevima), a pritom nije
odstranjen nijedan dio tkiva, što je u skladu sa pravom hirurga na
intraoperativnu procjenu, gdje hirurg, na osnovu intraoperativnog nalaza
donosi procjenu, u skladu sa opštim stanjem pacijentkinje, životnom dobu i
eventualnim komorbiditetom (drugim bolestima).
Na osnovu toga se određuje izbor operativne procedure za rješavanej stenoze
pilorusa koja je vrlo česta komplikacija duodenalnog ulkusa. Izvedena
procedura je jedna od metoda. Hirurg nije uzeo materijal za patohistološku
analizu zato što je intraoperativno, makroskopski procijenio da se radi o
benignoj (dobroćudnoj) leziji na dvanaestopalačnom crijevu, dok na želucu nije
zapazio promjene koje bi ukazivale na potrebu patohistološke analize tkiva ili
drugi tip intervencije.
U specijalističkoj ambulanti „G. medika“ M S je dva puta rađena
ezofagogastroduodenoskopija, kojom prilikom je dijagnoza bila ista kao i u
Opštoj bolnici „D. I“ na Cetinju, a dat je predlog za RTG snimanje
gastroduodenuma, koje se ne navodi da je urađeno. Endoskopski nalazi
(gastroenterološki i video zapis), ukazivali su da makroskopski vidljivih
promjena na želucu nije bilo, te ih ni hirurg intaroperativno (u toku
operacije), nije mogao vidjeti.
Nije mogao biti dat precizan odgovor na pitanje da li je karcinom želuca
postojao prilikom prve operacije, ali prema praktičnom iskustvu te prema
literaturnim podacima, pouzdano se zna da se sve maligne bolesti kod mlađih
osoba, pa i karcinom želuca razvijaju veoma brzo.
Hirurg dr. P M, preuzeo je sve mjere u cilju utvrđivanja dijagnoze
(endoskopija) intraoperativni pregled, dok biopsija nije bila indikovana. Kod
blagovremeno dijagnostikovanog i adekvatno liječenog difuznog adenokarcinoma
želuca, ne može se isključiti nastajanje smrtnog ishoda, jer je prognoza jako
loša, a petogodišnje preživljavanje malo, i iznosi svega 5%.
Iz dopune nalaza i mišljenja od 06. 03. 2012. godine proizilazi da prva
operacije nije bila štetna, naime ova operacija nije dovela do štetnih
efekata. Takođe u istom je navedeno da rana dijagnostika adenokarcinoma želuca
poboljšava izglede za preživljavanje, kao što je i navedeno u glavnom nalazu.
Na pitanje sa kog dijela je počeo karcinom želuca treba da odgovori spec
patolog.,na osnovu patohistoloskog nalaza resekovanog dijela želuca.
Nakon uvida u crtež koji je uradio dr.M. ,a kao plan operacije koju je
neophodno izvesti ,proizilazi da je na istom konstatovano da je dat uput za
bolnicu D. I Cetinje ,stacionarno ,kao i Controloc .I.V.
Nakon uvida u dostavljeni zdravstveni karton pacijentice ,a kada se ima u vidu
period za koji se odnosi sud je mišljenja da isti nije od uticaja na
rasvijetljene date krivičnopravne stvari,što su i stranke saglasno potvrdile.
Iz izvještaj Uprave policije – Ispostave Cetinje broj 24 -02-245-4223 od 26.
10. 2012. godine iz Kaznene evidencije za okrivljenog M.P.utvrđuje se da isti
nije osuđivan.
Cijeneći rezultate cjelokupnog postupka, ovaj sud nalazi da u postupku nije
dokazano da je okrivljeni M.P.počinio krivično djelo nesavjesno pružanje
ljekarske pomoći iz čl.290.st.1.KZ-a .
Naime ,optužnim aktom je stavljeno na teret okrivljenom da je u vremenskom
periodu od 27. avgusta 2006. godine do 31. avgusta 2007. godine, u Opštoj
bolnici „D. I“ u Cetinju, za vrijeme hospitalizacije i prilikom redovnih
ljekarskih pregleda, pri pružanju ljekarske pomoći oštećenoj sada pok. M rođ.
Đ S, bivšoj iz Herceg Novog, primijenio očigledno nepodoban način liječenja i
očigledno nesavjesno postupao i time prouzrokvao pogoršanje zdravstvenog
stanja oštećene sada pok. M S, kojoj je bila postavljena dijagnoza „Stenoza
pilorusa, hronični čir dvanaestopalačnog crijeva na zadnjem zidu bulbusa“, na
način što je dana 31. avgusta 2006. godine izveo hiruški zahvat, koji se
sastojao u otvaranju trbušne šupljine i selektivnoj vagotomiji uz
premoštavanje dijela prednjeg i stražnjeg dijela crijeva, koja hiruška metoda
se u medicinskoj praksi rijetko izvodi, prilikom kojeg zahvata je, pipanjem
želudca, mogao primijetiti tumorozne promjene na želudcu, nakon čega u
postoperativnoj fazi liječenja oštećene i prilikom redovnih ljekarskih
kontrola, nije preduzeo bilo kakve dijagnostičke postupka za oštećenu sada
pok. M.S., već je tek prilikom ponovne hiruške intervencije dana 31. jula
2007. godine, konstatovao da se kod oštećene radi o tumoru koji je zahvatio
donji dio želudca, te je histološkm analizom poslatih uzoraka utvrđeno da se
radi o invazivnom tumoru želuca, uz zahvaćenje dijela tankog crijeva i
metastazama u limfnim čvorovima, koje tumorozne promjene su postojale i
prilikom prvog hiruškog zahvata,
Sud nalazi da je u konkretnom slučaju nesporno utvrdjeno da je okrivljeni u
vremenskom periodu od 27. avgusta 2006. godine do 31. avgusta 2007. godine, u
Opštoj bolnici „D. I“ u Cetinju, za vrijeme hospitalizacije i prilikom
redovnih ljekarskih pregleda, pružao ljekarsku pomoć oštećenoj, sada pok. M
rođ. Đ S, bivšoj iz Herceg Novog,da je 31. avgusta 2006. godine izveo hiruški
zahvat ,kao i da je prilikom ponovne hiruške intervencije dana 31. jula 2007.
godine, konstatovao da se kod oštećene radi o tumoru koji je zahvatio donji
dio želudca, te je histološkm analizom poslatih uzoraka utvrđeno da se radi o
invazivnom tumoru želuca, uz zahvaćenje dijela tankog crijeva i metastazama u
limfnim čvorovima.
Medjutim sud na osnovu rasploživog činjeničnog stanja nije mogao na nesumnjiv
način izvesti zaključak da je okrivljeni pri pružanju ljekarske pomoći
oštećenoj sada pok. M rođ. Đ S, bivšoj iz Herceg Novog, primijenio očigledno
nepodoban način liječenja i očigledno nesavjesno postupao i time prouzrokvao
pogoršanje zdravstvenog stanja oštećene sada pok. M S.
Ovo sa razloga što nakon ponovnog saslušanja sudskog vještaka patologa dr.K. M
i njegovog usaglašenog stava da se njegov ni prvobitni nalaz ne razlikuje od
nalaza i mišljenja Sudskomedicinskog odbora,kao takav ne samo da nije mogao
dosvesti u sumnju nalaz i mišljenje Komisije vještaka koji su imali na
raspolaganju prilikom vještačenja i njegov nalaz i mišljenje ,dok iz nalaza i
mišljenja sudskomedicinskog odbora medicinskog fakulteta u Novom Sadu
proizilazi da se nemoguće izjasniti o svim bitnim okolnostima koje upućuju na
uzrok smrti M S, posebno da li su ljekari pri pružanju pomoći pokojnoj
postupili u skladu sa pravilima medicinske nauke i struke, te u okviru toga da
li su preduzeli sve neophodne medicinske mjere radi pravilne dijagnoze bolesti
i da li su preduzete adekvatne mjere liječenja i praćenja prije i nakon
hiruške intervencije, nemoguće je procijeniti da li je bilo propusta u
liječenju, kao ni o kojim propustima se radi, od kojih ljekara su ti propusti
učinjeni, niti da li su ti propusti doveli, ili su mogli dovesti do pogoršanja
zdravstvenog stanja pacijentkinje, a samim tim, ni da li su u vezi sa
nastupanjem smrtne posledice.
Nalaz sudskomedicinskog odbora Medicinskog fakulteta u Podgorici ,dakle, nalaz
Komisije vještaka je potpun, jer je u cjelini analizirana raspoloživa
medicinska dokumentacija, dok njihovi zaključci i mišljenja nemaju nedostataka
i iznijeti su na jasan, dovoljno stručan i razumljiv način na osnovu kojeg se
može shvatiti koje je sve mjere i radnje preduzeo okrivljeni prilikom pružanja
medicinske pomoći sada pok.M rodj.Dj S,a prvenstveno isti su se jasno
izjasnili na okolnosti za koje se okrivljeni tereti ,tj.da li se radilo o
nepodobnom načinu liječenja i očiglednom nesavjesnom postupanju okrivljenog i
time prouzrokovanju pogoršanja zdravstvenog stanja oštećene sada pok.M.Dj
S,kako se to optužbom stavlja na teret okrivljenom.To je bilo posebno izraženo
kada je objašnjeno da selektivna vagotomija - presijecanje 10-og živca je
jedna od operativnih metoda i stvar je procjene hirurga koju će metodu
primijeniti. Hirurg je procijenio, analizom i praćenjem pacijenta, da je ta
metoda adekvatna, i to obrazložio,jer se radilo o iscrpljenom pacijentu, koja
kako navodi ne bi mogla podnijeti agresivniju intervenciju, pa iz razloga kako
je hirurg obrazložio onda je metoda u konkretnom slučaju bila opravdana, što
je navedeno u njihovom mišljenju. Sluzokoža žuludca prilikom svih endoskopskih
pregleda, kao i prilikom prve operacije, nije pokazivala nikakve promjene koje
bi ukazivale na neki proces, što bi zahtijevalo da se uradi biopsija. U
konkretnom slučaju postojala je nedvosmislena i jasno utvrdjena dijagnoza čira
pilorusa što i on sam apsolutno, bez ikakvog drugog oboljenja može dovesti, i
vrlo često dovodi do stenoze, odnosno suženja izlaska iz želudca, a što sa
svoje strane daje siptomatologiju koja se u konkretnom slučaju i poklapala sa
kliničkom slikom, a to je kisjelina, gubitak na težini i sve ostalo što je kod
pacijentkinje ustanovljeno. Ne može se sa organa na kojem se ništa ne vidi, na
kojem nema sumnjivih promjena nešto uzeti jer se nezna odakle. Karcinom
želudca kod pok. M.S.otkriven je prilikom operacije 26.07.2007.godine, kada je
i uradjen patohistološki nalaz i potvrdjeno da se radi o navedenom karcinomu
želudca. Karcinom je bio u stadijumu kada je otkriven, tj. već je bio dao
metastaze,odnosno to je stadijum koji je vrlo uznapredovao.Ne može se
izjasniti gdje se pojavio tačno karcinom, u kom dijelu želudca i koje je tkivo
napao. Za ovu formulu karcinoma želudca , posebno kada se javi kod mladih
osoba je karakterističan vrlo brz razvoj, pa do metastaza može doći i za 5 do
6 mjeseci. U konkretnom slučaju , a i uopšte metastaze predstavljaju da kažemo
prirodan tok nekih karcinoma, tako da ljekari znaju prema iskustvu ili
literaturi gdje i kada ih očekuju, kod karcinoma koji su uznapredovani. Dakle,
iritacija nije neophodan uslov da bi karcinom dao metastazu. Čir na
12-palačnom crijevu, koji je makroskopski imao benigne - dobroćudne
karakteristike ,a to znači okolnu služokožu glatku, sjajnu i sačuvanih nabora
se ne bioptira. U konkretnom slučaju čir je nadjen na 12-palačnom crijevu, a
ono se konkretno nastavlja na želudac. 22.05.2006.godine, jasno i glasno piše
da nema lezije epitela želudca, što znači da ne postoji nikakva promjena na
sluzokoži želudca toga dana. Čir na 12-palačnom crijevu je potrvrdjen i vidjen
od strane svih ljekara koji su radili gastroskopiju i opisan, kako njegov
izgled ,tako veličina i slično. Komisija je potvrdila da prva operacije nije
bila štetna, tj. ova operacija nije dovela do štetnih efekata,a konstatovali
su da je prije svega, učinjen propust što tijelo pok. M.S.nije obdukovano
(sudskomedicinska ili patoanatomska obdukcija), tako da se zaključak o uzroku
smrti ne može dati, a mišljenja su da je smrt prirodna i da je nastupila usled
najtežeg oblika karcinoma (raka) želuca, te sledstvenim metastazama u trbušnoj
duplji, sa razvojem spleta crijeva i krajnje pothranjenosti organizma.
Sud je zaključio da je nalaz i mišljenje sa dopunama Sudskomedicinskog odbora
Medicinskog fakulteta u Podgorici stručan i jasan,jer je dao odgovore na sva
relevantna pitanja koja se odnose na bitna obilježja krivičnog djela koje je
stavljeno na teret okrivljenom, a pored toga, iz dosadašnje prakse se može
zaključiti da je u ovakvim slučajevima najkorisnije vještačenje koje je
zajednički izvršeno od strane ljekara specijalista za sudsku medicinu i
ljekara odgovarajuće specijalnosti u zavisnosti od oblasti na koju se
vještačenje odnosi,a isti su kroz dopunski nalaz i mišljenje ,kao i kroz
odgovore njihovog predstavnika koji se izjašnjavao neposredno na pretresu
razjasnili sva pitanja koja se odnose na pojedinosti optužbe vezane za radnje
koje je preduzeo okrivljeni ,odn.propuste koji su mu optužbom stavljeni na
teret.Ovo tim prije što je i sudski vještak patolog M K. u svom ponovnom
izjašnjenju potvrdio navode Sudskomedicinskog odbora u Podgorici,a njihovi
zajednički zaključci su u potpunoj saglasnosti sa iskazima saslušanih svjedoka
B R,M B.a i dr.N G..Niti jedan od saslušanih svjedoka koji su učestvovali u
procesu liječenja pok.M rođene Đ S se nije mogao izjasniti ,tj.potvrditi tezu
optužbe da je okrivljeni primjenio u naznačenom vremenskom periodu nepodoban
način liječenja i očigledno nesavjesno postupao i time prouzrokovao pogoršanje
zdravstvenog stanja oštećene.Naprotiv , svjedok B. je bio izričit u
izjašnjenju na pitanje da li je moguće da nakon šest mjeseci od operacije ako
se napravi anastomoza izmedju malignog tkiva što bi trebao biti želudac, i
zdravog tkiva što bi trebalo da bude tanko crijevo, je moguće da tamo nebi
bilo recidiva maligne bolesti, ako bi postojao rak želuca u makroskopskoj
fazi, da to što ga pita okrivljeni nije moguće, jer nebi mogla da se uradi
anastemoza izmedju raka i normalne sluzokože želuca. Patolog postavlja
dijagnozu difuznog karcinoma, a to ne postavlja ni hirurg, jer difuzni
karcinom ne znači da je zahvatio cijeli želudac makoskropski, već je to
patološka odrednica.Ni sudski vještak dr.K. M -patolog se nije mogao izjasniti
da li je bilo kakvih promjena u želucu tokom prve intervencije ,naglasivši da
kako je hirurg istakao da nije bilo promjene,on je samo ostavio mogućnost da
je bilo, da je ovaj te promjene mogao primijetiti. Hirurg M. je gledajući i
pipajući želudac našao da nema promjena, a na direktno pitanje da li je trebao
da uzme biopsiju od mjesta ileusa smtra da se time ne bi moglo ništa utvrditi,
a samim tim i dok. M. nije na dijelu ileusa vidio nikakvu promjenu, a kod
činjenice da na želucu nije bilo promjena ,odnosno da ih hirurg nije vidio i
nije napipiao, nije bilo indikacije za biopsiju. Vještaci su istakli da ne
mogu opredijeliti tačno vrijeme početka kancera,tj. može se samo pretpostaviti
da je veća vjerovatnoća ovo ili ono, to jeste da je pošao sa jednog ili drugog
dijela želuca, on je mogao poći i sa pilorusa ,a i sa drugog dijela
Ovakav stav su potvrdili i svjedoci B R i M B..
Stoga je sud odustao od predloga stranaka za izvodjenje drugih dokaza,tj.
saslušanje svjedoka S R,S D,te odbio predloge stranaka za provođenje dokaza
saslušanjem svjedoka M A i Š M ljekara sa VMA u Beogradu,druge komisije
vještaka van granica Crne Gore jer kod ovako utvrdjenog činjeničnog stanja
nebi uticali na drugačije presudjenje ,već bi njihovo provodjenje vodilo
odugovlačenju postupka.
Sud je našao da ostali provedeni dokazi nijesu od uticaja za donošenje
drugačije odluke,a kod prednje iznijetog činjeničnog stanaj ,te ih nije
posebno obrazlagao.
Kod ovako utvrdjenog činjeničnog stanja ,a imajući pritom u vidu da je za
postojanje krivičnog djela nesavjesno pružanje ljekarske pomoći iz čl.290
st.1.KZ-a potrebno da ljekar pri pružanju ljekarske pomoći primjeni očigledno
nepodoban način liječenja ili ne primjeni odgovarajuće higijenske mjere ili
uopšte očigledno nesavjesno postupa i time prouzrokuje pogoršanje zdravstvenog
stanja nekog lica , tj.imajući u vidu da u konkretnom slučaju ni jednim
dokazom na pouzdan način nije utvrđeno da je okrivljeni postupao na prednje
opisani način,sud je odlučio u korist okrivljenog jer provedeni dokazi nijesu
sa sigurnošću ukazivali da je okrivljeni počinio krivično djelo nesavjsno
pružanje ljekarske pomoći iz čl.290.st.1.KZ-a, te posebno imajući u vidu
odredbu iz čl.3.st.3. Zakonika o krivičnom postupku da sumnja o postojanju
činjenica koja čine obilježje krivičnog djela sud rješava na način koji je
povoljniji za okrivljenog (in dubio pro reo),pa ga je oslobodio optužbe
osnovom čl.373.t.2.KZ-a.
Shodno odredbama čl. 230. Zakonika o krivičnom postupku troškovi krivičnog
postupka padaju na teret budžetskih sredstava suda.
Shodno odredbama čl.239. Zakonika o krivičnom postupka oštećena porodica je
radi ostvarenja svog imovinskopravnog zahtjeva upućena na redovnu parnicu.
Na temelju izloženog shodno citiranim zakonskim odredbama valjalo je odlučiti
kao u izreci.
OSNOVNI SUD U CETINJU
Dana, 31. 07. 2013.godine
Zapisničar, S u d i j a,
Aleksandra Martinović Marija Ćupić
PRAVNA POUKA:
Protiv ove presude može se
izjaviti žalba u roku od 8 dana
od dana prijema Višem sudu
u Podgorici,a preko ovog suda.