                                                                                            K.br. 57/2011

U  IME  NARODA  
VIŠI SUD U PODGORICI, kao prvostepeni krivični, u vijeću sastavljenom od
sudije Valentine Pavličić, kao predsjednika vijeća sudije Predraga Tabaša i
sudija porotnika Dragana Ramovića, Boška Milovića i Jovana Dulovića kao
članova vijeća uz učešće Sanje Radosavović kao zapisničara, u krivičnom
predmetu protiv optuženog R.S. kojeg brani I.L. adv. iz Cetinja zbog tri
krivična djela razbojništvo iz čl. 242 st. 4 u vezi st. 1 Krivičnog zakonika,
optuženog V.R. kojeg brani P.S. adv. iz Podgorice i optuženog C.I. kojeg brani
P.S. adv. iz Podgorice zbog dva krivična djela razbojništvo iz čl.242 st.4 u
vezi st.1 KZ, rješavajući u odnosu na sve optužene po optužnici VDT-a
Podgorica Kt.br.9/11 od 08.03.2011.godine a u odnosu na optuženog R.S. i po
optužnici ODT u Kotoru Kt.br.828/10 od 22.02.2011. godine koje je na glavnom
pretresu zastupala Ljiljana Lakić zamjenik VDT-a u Podgorici nakon održanog
usmenog, glavnog i javnog pretresa dana 21.04.2011. godine u prisustvu
zastupnika optužbe optuženih R.S. i V.R. i njihovih branilaca kao i branioca
optuženog C.I., a u odsustvu optuženog C.I., nakon tajnog vijećanja i glasanja
dana 06.05.2011. godine donio je i javno objavio  
P R E S U D U
Optuženi:  
1.R.S.,  rodjen.......godine u P., sa prebivalištem u B.i-G. bb, državljanin
Crne Gore, student, neoženjen, nezaposlen, pismen, završio srednju turističku
školu, lošeg imovnog stanja, ranije neosudjI., u pritvoru od dana
14.01.2011.godine od 19,00 časova pa nadalje,
2.V. R., rodjen .......godine na C., sa prebivalištem u B. - B. D. bb,
državljanin Crne Gore, konobar, nezaposlen, neoženjen, završio srednju
ugostiteljsku školu, lošeg imovnog stanja, ranije neosudjI., u pritvoru od
dana 14.01.2011.godine od 19,00 časova pa nadalje,
3.C.I., rodjen u B.P, sa prebivalištem u B. D. bb, ranije osudjI.: presudom
Osnovnog suda u Kotoru K.br.19/06 od 24.01.2007. godine zbog izvršenja
krivičnog djela iz čl.248 st.2 u vezi st.1 KZ izrečena vaspitna mjera –pojačan
nadzor od strane organa starateljstva; presudom Osnovnog suda u Kotoru
K.br.561/09/09 od 01.07.2010. godine zbog izvršenja krivičnog djela iz čl.240
st.1 tač.1 i 2 u vezi čl.49 KZ na kaznu zatvora u trajanju od 3 mjeseca
zatvora koja je rješenjem o amnestiji Osnovnog suda u Kotoru Iks.br.158/10 od
20.08.2010. godine zamijenjena uslovnom osudom od 1 godine, nalazi se u
bjekstvu  
Krivi su
Zato što su:  
1. Dana 17.10.2010. godine oko 20,40 časova, u Budvi, u Slot klubu „Blic
Game“, u grupi, upotrebom prijetnje da će neposredno napasti na život i tijelo
oštećene DJ.D., radnice u navedenom objektu, oduzeli tudju pokretnu stvar u
namjeri da njenim prisvajanjem sebi pribave protivpravnu imovinsku korist na
način što su po prethodnom dogovoru, sa kapuljačama navučenim preko glave i
šalom prekrivenih lica, a optuženi R. i C. i naoružani pištoljima NN marki,
ušli u označeni objekat, kada je optuženi R. usmjerio pištolj u pravcu
oštećene DJ.D. govoreći joj „daj torbicu“, koju je oštećena držala preko
ramena, za koje vrijeme je optuženi C. sa ledja prišao Š.E. koji je u objektu
sjedio za aparatom i prislonio mu pištolj u predjelu ledja govoreći „ pljačka,
da se niko nije mrdnuo“, dok je optuženi V. na ulaznim vratima čuvao stražu,
pa kada je oštećena DJ.D. označenu torbicu u kojoj se nalazio novac u iznosu
od 600€ predala optuženom R., sva trojica su pobjegla sa lica mjesta, nakon
čega su kasnije novac podijelili medju sobom,
- čime su izvršili krivično djelo - razbojništvo iz člana 242 stav 4 u vezi
stava 1 Krivičnog zakonika.  
2. Dana 29.10.2010. godine, oko 20,10 časova, u Budvi, u marketu „Martex“, u
grupi, upotrebom prijetnje da će neposredno napasti na život i tijelo oštećene
M.T.-radnice u označenom marketu, oduzeli tudju pokretnu stvar u namjeri da
njenim prisvajanjem sebi pribave protivpravnu imovinsku korist na način što su
po prethodnom dogovoru optuženi V. i C. sa kapama navučenim preko glave tzv.
„fantomkama“, a optuženi R. sa majicom navučenom preko glave i sa rukavicama
na rukama u kojima su držali i to optuženi V. pištolj NN marke, a optuženi C.
i R. noževe, ušli u navedeni market, pa je optuženi V. uperio pištolj u pravcu
oštećene M.T.-radnice u označenom marketu govoreći joj „daj pare, otvori
kasu“, istovremeno gurajući oštećenu u pravcu kase, nakon čega je, kada je
oštećena otvorila  kasu, optuženi R. iz džepa izvadio prethodno pripremljenu
kesu, dok je optuženi V. iz kase izvukao ladicu u kojoj se nalazio novac u
iznosu od 495,00€ i novac iz iste ubacio u kesu, za koje vrijeme su optuženi
C. i R. držali noževe prislonjene na tijelo oštećene, nakon čega su kada je
optuženi V. oduzeo novac, sva trojica pobjegli , dok su novac kasnije
podijelili medju sobom,  
- čime su izvršili krivično djelo – razbojništvo iz člana 242 stav 4 u vezi
stava 1 Krivičnog zakonika.  
II
Optuženi:  
• R.  S.  sa podacima kao naprijed,  
Kriv je
Zato što je:  
Dana 14.12.2010. godine, oko 3,50 časova u Budvi, Bečići, u marketu “Boka”, u
namjeri da prisvajanjem tudjih pokretnih stvari za sebe pribavi protivpravnu
imovinsku korist, prijetnjom da će napasti na život oštećenog V.S. iz Kotora,
oduzeo na štetu DOO “Stara Boka”, novac u iznosu od 330€ i tri boksa cigareta
“Malboro” vrijednosti 51€, te novac vlasništvo oštećenog V.u iznosu od 50€, na
način to je ušao u objekat u kojem se nalazio oštećeni sa tzv.”Fantomkom” na
glavi, pištoljem u rukama koji je okrenuo u pravcu oštećenog i istome rekao
“ako hoćeš da živiš, podji do kase i otvori kasu”, što je oštećeni i uradio, i
iz iste mu predao novac na štetu DOO “Stara Boka”, da bi zatim optuženi
napustio lice mjesta,
- čime je izvršio krivično djelo razbojništvo iz člana 242 stav 1 Krivičnog
zakonika,
Prethodno sud optuženima primjenom citiranih zakonskih odredbi, te članova 4,
32, 42, 45, 46 i 48 stav 1 Krivičnog zakonika,   u t v r d j u j e:  
Optuženom R.S.:  
-za krivično djelo – razbojništvo iz člana 242 stav 4 u vezi stava 1 Krivičnog zakonika pod stavom I-1 izreke presude kaznu zatvora u trajanju od 2 ( dvije ) godine,  
-za krivično djelo – razbojništvo iz člana 242 stav 4 u vezi stava 1 Krivičnog zakonika pod stavom I-2 izreke presude kaznu zatvora u trajanju od  2 (dvije) godine,  
-za krivično djelo – razbojništvo iz člana 242 stav 1 Krivičnog zakonika pod stavom II izreke presude kaznu zatvora u trajanju od 1 ( jedne ) godine.  
Optuženom V. R.:  
-za krivično djelo – razbojništvo iz člana 242 stav 4 u vezi stava 1 Krivičnog zakonika pod stavom I-1 izreke presude kaznu zatvora u trajanju od 2 ( dvije ) godine,  
-za krivično djelo – razbojništvo iz člana 242 stav 4 u vezi stava 1 Krivičnog zakonika pod stavom I-2 izreke presude kaznu zatvora u trajanju od  2 (dvije) godine.  
Optuženom C. I.:  
-za krivično djelo – razbojništvo iz člana 242 stav 4 u vezi stava 1 Krivičnog zakonika pod stavom I-1 izreke presude kaznu zatvora u trajanju od 2 ( dvije ) godine,  
-za krivično djelo – razbojništvo iz člana 242 stav 4 u vezi stava 1 Krivičnog zakonika pod stavom I-2 izreke presude kaznu zatvora u trajanju od 2 (dvije) godine.  
Pa ih sud primjenom citiranih zakonskih odredbi, te članova 48 stav 2 i 51
Krivičnog zakonika,  te članova 199, 212 i 364 Zakonika o krivičnom postupku  
O S U DJ U J E
Optuženog R.S. na jedinstvenu kaznu zatvora u trajanju od 4 (četiri) godine i
8 ( osam) mjeseci, u koju kaznu mu se uračunava vrijeme provedeno u pritvoru
od 14.01.2011. godine pa nadalje.
Optuženog V.R. na jedinstvenu kaznu zatvora u trajanju od 3 ( tri) godine i 8
(osam) mjeseci, u koju kaznu mu se uračunava vrijeme provedeno u pritvoru od
14.01.2011. godine pa nadalje.
Optuženog C.I. na jedinstvenu kaznu zatvora u trajanju od 3 ( tri) godine i 8
(osam ) mjeseci.
Oštećena firma “Martex” sa Cetinja na ostvarI.je svog imovinskopravnog
zahtjeva upućuje se na redovnu gradjansku parnicu.
Osnovnom člana 199 i 200 Zakonika o krivičnom postupku dužan je optuženi R.S.
platiti ovom sudu troškove postupka u iznosu od 33,00€, optuženi C. I. iznos
od 500,00€, a svi optuženi solidarno iznos od 24,00€,  a na ime paušala iznose
od  po 100,00 €, sve prednje u roku od 15 dana od dana pravosnažnosti presude
na žiro račun Višeg suda u Podgorici br.832-7113-04 pod prijetnjom prinudnog
izvršenja.  
O b r a z l o ž e nj e
Optužnicom VDT u Podgorici Kt.br. 9/11 od 08.03.2011.godine optuženima R.S.,
V. R., C. I. stavljeno je na teret izvršenje krivičnih djela- razbojništvo iz
člana 242 stav 4 u vezi stava 1 Krivičnog zakonika u sticaju sa krivičnim
djelom iz člana 242 stav 4  u vezi st.1 Krivičnog zakonika, dok je optužnicom
ODT u Kotoru Kt.br.828/10 od 22.02.2011. godine optuženom R.S. stavljeno na
teret izvršenje krivičnog djela razbojništvo iz čl.242 st.1 KZ, koji postupci
su spojeni u jedinstven postupak rješenjem Višeg suda u Podgorici Kv.br.332/11
od 12.04.2011. godine. Zastupnik optužbe je u završnim riječima ostala pri
podnijetim optužnicama predlažući sudu da optužene oglasi krivim i osudi na
kazne po zakonu.
Na predlog Višeg državnog tužioca u Podgorici Krivično vijeće ovog suda je
rješenjem Kv.br. 332/11 od 12.04.2011. godine, odlučilo da se optuženom C. I.
ima suditi u odsustvu jer su opravdani razlozi da se istom sudi u odsustvu i
navedeno rješenje je postalo pravosnažno.
Okrivljeni R.S. u navodima svoje odbrane priznaje izvršenje krivičnih djela
stavljenih mu na teret pojašnjavajući da je dva krivična djela razbojništva u
automat klubu "Blic game" u sportskom centru i u marketu "Martex" u Budvi
izvršio po prethodnom dogovoru sa V.R. i C. I. Ističe u odnosu na djelo koje
su izvršili u klubu "Blic Game" sredinom oktobra mjeseca 2010. godine sa V.R.
i C. I. su jedne večeri dok su bili u igraonici svi skupa došli na ideju da bi
mogli da opljačkaju Automat klub " Blic game" koji se nalazi u sportskom
centru u kojem su ranije išli na poker aparate. Kritične večeri, sjeća se da
je padala jaka kiša i da su se našli u igraonici negdje oko 20,40h. Kod R. ili
I. se nalazio pištolj plašljivac. Naveo je da je na sebi imao crno - bijelo-
sivu duksericu i majicu kratkih rukava koju je stavio oko glave. Naveo je da
su se sastali iza škole odakle su se trčećim korakom uputili ka unutrašnjosti
lokala „Blic game“ gdje je prvo ušao on i prišao radnici D. sa pištoljem koji
je prethodno uzeo od V.  dok se I. C. nalazio na sredini lokala sa nožem u
rukama a V. se nalazio na vratima. On je od radnice D. tražio torbicu, na šta
je ona počela da se smije misleći da je šala, ali nakon što je on uperio
pištolj na neki metar od nje ona je shvatila da je zaista pljačka i predala
torbicu plavo bijele boje u kojoj se nalazio iznos od oko 600 €. Nakon toga su
izašli iz lokala i trčećim korakom otišli iza srednje škole gdje su medju
sobom podijelili  novac i to svakom od njih trojice po 200€. Naveo je da su se
nakon desetak dana ponovo okupili u igraonici "Spike" i dogovorili da
opljačkaju minimarket "Martexs" koji se nalazi na Topliškom putu u Budvi.
Kritične večeri oko 20,30h po zajedničkom dogovoru našli su se u igraonici i
odlučili da opljačkaju prodavnicu u koju je prvo ušao V.R. koji je imao fantom
kapu na glavi, a iza njega se nalazio C. sa nožem u rukama, dok je on držao
jednu pvc kesu. Ulaskom u market zatekli su stražara koji je sjedio pored kase
dok se radnica nalazila kod rashladne vitrine. V.R. je uzviknuo "daj pare" i
stražar je ustao i rekao da nema ključ od kase i da ne zna da je otključa i
pokazao prema radnici, potom se V. uputio prema radnici doveo je do pulta
držeći pištolj uperen u nju, pa je ona otključala kasu ali pošto je sporo
vadila novac iz kase on je izvukao fioku iz kase i sadržaj iz nje ispraznio u
kesu koju je držao. Dodao je da je V. na rukama imao žute pvc rukavice. Nakon
što su uzeli novac udaljili su se u naselje Golubovina i tu podijelili oko
300€ s tim što je on uzeo nekih 90-100€. Svoje pvc rukavice  koje je koristio
za pljačku i kesu je nakon izvršenog djela zapalio, a duksericu je bacio
negdje u naselju ne sjeća se tačno gdje, takodje je i patike bacio u smeće, a
donji dio trenerke je pocijepao i bacio u wc šolju. Nakon par dana pitao je I.
i R. da li su oni uništili garderobu i rukavice koje su nosili u pljački, na
što su mu oni odgovorili da se opusti što je on shvatio da jesu. Dodao je da
je sve ovo učinio zato što ga je natjerala finansijska kriza i što je
podstanar. Obzirom da za sve ovo nijesu imali hrabrosti prethodno su morali da
popiju rakiju da bi smogli snage da izvedu ovu akciju. Naveo je da se kaje
zbog  učinjenog djela, da tada nije mogao da shvati značaj svojih postupaka i
kada bi mogao da vrati vrijeme nikada ne bi učinio isto.
U odnosu na krivično djelo koje je izvršio u Bečićima u marketu „Boka“, čije
je izvršenje takodje priznao, naveo je da je to učinio dana 14.12.2010. godine
iz finansijskih razloga, na način što je oko 04,00h pošao prvo do raskrsnice u
Bečićima a onda pješke do prodavnice na kojoj je zatekao poluotvorena vrata.
Na rukama je imao bež pletene rukavice a na sebi je imao i gornji dio trenerke
sa kapuljačom koja je ličila na fantomku, takodje je na sebi imao donji dio
trenerke crne boje i crne „Nike“ patike. U ruci je imao pištolj. Kada je ušao
u market zatekao je radnika koji mu je bio okrenut ledjima na oko 2 metra
udaljenosti od njega pa mu se obratio sa „hej ili alo“ i nakon što se ovaj
okrenuo uperio je plastični pištolj u njega i rekao mu da izvadi sve pare i
dao mu je kesu i rekao mu da u nju stavi pare i bilo koje cigare kao i da
požuri jer ga je već hvatala panika budući da mu je bilo prvi put da to radi.
Nakon što mu je radnik stavio u kesu i novac i cigarete-Malboro udaljio se iz
marketa trčećim korakom i pošao do apartmana blizini komunalnog preduzeća u
kojem je izbrojao novac, bilo je oko 400 € papirnog novca kao i 100€ metalnog
novca. Pošto je bio uspaničen ostao je da leži i kući je pošao tek oko 11 sati
gdje je ostavio pare i cigare i zatim otišao do doka na šetalištu odakle je
odbacio od sebe pištolj. Kasnije je taksijem pošao do Topliškog puta gdje je
zapalio duksericu i patike koje je nosio kritične večeri. Nadalje je pojasnio
da je to djelo izvršio iako nepromišljeno ali iz najboljih namjera želeći da
izvuče majku iz dugova. Dodao je da su kao porodica finansijski slabi i da se
njegovi roditelji muče kako bi školovali njega i brata pa pošto je vidio da se
njegova majka zadužuje sve više osjetio je potrebu da reaguje. Pošto je znao
da ne može da dodje do novca na pošten način dosjetio se da uradi djelo koje
je i uradio na način što je kupio plastični pištolj crne boje za 2-3 € i prije
nego što je pošao popio je malo rakije da se ohrabri pošto je drhtao od straha
i taksijem je pošao u prodavnicu znajući da u to vrijeme nema nikoga jer je to
drakstor. Naveo je da se stidio dok je to radio ali nije mogao nazad. Kada mu
je radnik stavio novac u kesu koju mu je on pružio, kao i cigare, pobjegao je
trčeći do kuće. Naveo je da nije vjerovao da je skupio hrabrosti za ovakvo
nešto a kada se smirio postalo mu je jasno da ne može majci dati novac - tih
400€ jer bi ga ona pitala odakle mu pa bi on morao da prizna a kako se boji
roditelja to nije dolazilo u obzir.
U daljem toku postupka dodao je da je u periodu kada je učinio razbojništvo u
marketu „Boka“ koristio drogu- marihuanu i upravo od tog novca je i nabavljao
drogu. Istakao je da pištolj koji je koristio u trećem razbojništvu je isti
pištolj koji je koristio i u prethodnim slučajevima koji je čuvao u blizini
svoje kuće u jednom žbunu odakle ga je uzimao i vraćao. I nakon što je izvršio
i ovo razbojništvo pištolj je ostavio na ovom istom mjestu gdje ga je i ranije
ostavljao.
Okrivljeni V.R. u navodima svoje odbrane priznaje izvršenja krivičnih djela
stavljenih mu na teret, ističući da se sredinom oktobra mjeseca 2010 godine
intenzivno družio sa C. I. i R.S. i da su se sastajali u igraonicu "Spike" u
naselju  Golubovina, gdje su i došli na ideju da opljačkaju kazino "Blic game"
koji se nalazi u MSC Budva, pri čemu je on rekao da ima jedan pištolj još od
djetinjstva i da je to pištolj plašljivac, a I. C. je rekao da je nabavio nož.
Koliko se sjeća te večeri je padala jaka kiša i bilo je negdje oko 21,00 h
kada su se sastali iza srednje škole i neko od njih je imao fantom kapu na
glavi a neko majicu ili kapuljaču preko glave, on je preko glave stavio majicu
i sivu kapuljaču od dukserice preko nje. Na toj poziciji dao je R.S. pištolj a
C. je uzeo manji nož tzv."skakavac" i tu su čekali da vide ko ulazi i izlazi
iz kazina.U jednom momentu su potrčali ka kazinu on je otvorio vrata nakon
čega je ušao R.S. za njim zatim C. I. i na kraju on. R.S. je sa uperenim
pištoljem prišao radnici D., dok je I. C. prišao sa nožem nekom igraču u
sredini lokala, a on je stajao na vratima. Radnica je na zahtjev R.S. predala
torbicu sa novcem i oni su pobjegli u pravcu srednje škole gdje mu je S.
predao torbicu sa novcem i pištolj nakon čega su svi pošli svojim kućama i
tada je on odbacio torbicu sa novcem a kod kuće je u jednu kesu stavio svu
garderobu koju je imao na sebi trenerku, duksericu, patike kao i majicu i kesu
odložio pod krevet da bi je narednog dana bacio u kontejner u blizini kuće. Po
prethodnom dogovoru nakon pola sata našli su se kod igraonice "Spike" on je
svratio po torbicu iz koje je novac uzeo, a torbicu bacio u kontejner. U
torbici je bilo novca ukupno oko 600 € u različitim apoenima kako papirnim
tako i kovanim i taj novac su podijelili njih trojica ispred igraonice po 200
€, svakom od njih. Desetak dana nakon ovog događaja ponovo su se dogovarali
kako bi još nešto opljačkali jer su svima trebale pare a R.S. je bio i dužan
nekom drugu. U tom razgovoru dogovorili su se da opljačkaju market „Marteks“
na Topliškom putu, pa su iste večeri S. i I. kupili troje pvc rukavica a on je
iz stana opet uzeo svoj pištolj, dok su S. i I. od kuće donijeli kuhinjske
noževe. Iste večeri pješke su došli do ulice Topliški put i ušli u market na
način što je prvi ušao on sa pištoljem u ruci i tom prilikom je zatekao
starijeg radnika koji je sjedio pored kase  i čitao novine i koga zna iz
vidjenja ali nije znao da tu radi nakon čega mu je prišao i naslonio pištolj
na grudi i rekao da otvori kasu i preda pare. Na te riječi čovjek mu je rekao
da to ne zna i pokazao mu prema radnici pa je on krenuo ka njoj gurajući je da
požuri. Kad je radnica ušla za kasom iza ledja sa nožem stajao joj je C., dok
je R.S. na pultu držao PVC kesu kako bi u istu ova radnica stavila novac.
Obzirom da je bila spora on je spustio pištolj na pult izvukao ladicu iz kase
i sav novac koji je bio u ladicu sasuo je u kesu koju je držao S.. Nakon
uzimanja novca uzeo je pištolj sa pulta i sva trojica su pobjegla kući kod
njega. Tu su se presvukli u garderobu koju su prethodno donijeli C. i R. i
pošli u hotel „Mogren“ na piće. Robu i rukavice su stavili u jednu kesu koju
je on narednog dana bacio u kontejner. Ukupno novca iz ove pljačke bilo je oko
400-500 € koji su podijelili na jednake dijelove. Pištolj sa kojim je izvršio
pljačku bacio je u more u blizini Citadele. Dodao je da se zbog svega ovoga
iskreno kaje jer nije ozbiljno shvatao posledice i spreman je da nadoknadi
štetu oštećenim.
Sud je u dokaznom postupku na glavnom pretresu proveo sledeće dokaze: saslušao
svjedoke oštećene: R. M. ovlašćenog predstavnika oštećene firme Marteks
Cetinje adv. S. B. M. T., Dj. D., N. B., N. M., na saglasan predlog stranaka
pročitao iskaze svjedoka: Š.E., Z. I., D. A. i V.S., pročitao zapisnik o
uvidjaju UP PJ Budva Ku.br.353/10 od 17.10.2010.godine; zapisnik o uvidjaju UP
PJ Budva 26 br.02-240/10-10690 od 29.10.2010.godine; izvršio uvid u
fotoelaborat UP PJ Budva br. 477/2010 od 29.10.2010.godine; pročitao zapisnik
o uvidjaju UP PJ Budva Ku.br.394/10 od 14.12.2010.godine zajedno sa
izvjrštajem o kriminalističko tehničkom pregledu lica mjesta; na saglasan
predlog stranaka pročitao nalaz i mišljenje vještaka Ekonomsko finansijske
struke D. M. od 16.02.2011.godine; pročitao izvode iz kaznene evidencije na
ime: optuženog R.S. izdatog od strane UP PJ Podgorica ispostava
kriminalističke policije telegrama br.11-245/11-1130/2-216 od 25.01.2011.
godine; optuženog V.R. izdatog od strane UP Ispostave Cetinje broj 02-245-209
od 24.01.2011.godine i optuženog C.I. izdatog od strane UP PJ Bijelo Polje
br.163 od 24.01.2011.godine.
Svjedok oštećeni R. M.- u svom svjedočkom iskazu je izjavio da ne zna ništa o
dogadjaju o koji se odigrao u klubu "Blic game", samo je od svojih radnika,
budući da je on vlasnik objekta, čuo da su tri maskirana momka upala u
igraonicu sa oružjem i odnijeli 600 €. Istakao je da se kao oštećeni ne
pridružuje krivičnom gonjenju i ne postavlja imovinsko pravni zahtjev.
Predstavnik oštećene firme „Martex“  adv. S.B. – istakla je da se u ime
oštećene firme „Martex“ ne pridružuje krivičnom gonjenju protiv okrivljenih
dok imovinskopravni zahtjev postavlja budući da je njen vlastodavac kritičnom
prilikom oštećen 800€ a smatra da ima i pravo na izgubljenu dobit.
Svjedok oštećena M. T. u svom svjedočkom iskazu je navela da radi u marketu
„Martex“ u Budvi kao prodavač i da je 29.oktobra prošle godine bila u
popodnevnoj smjeni od 14 pa do 22 sata. Oko 17 sati došao je radnik B. N. koji
obezbjedjuje objekat. Izlazio je ispred objekta i ulazio unutra povremeno
čitajući novine. U jednom trenutku dok je sredjivala robu po stalažama čula je
da se dešava nešto neobično i da neko viče "kasa, kasa, kasa" i kada se
okrenula prema B. vidjela je da se nad njim nadvio jedan muškarac sa
kapuljačom i sa pištoljem u ruci, a pored su bila još dva momka koji su imali
noževe u ruci i kapuljače na glavama tzv.fantomke. B.  je dao znak ovim
ljudima da nema ništa sa kasom i pokazao im da je kasa u njenom pravcu i u tom
trenutku jedan od momaka sa pištoljem u ruci krenuo je prema njoj. Istakla je
da je u tom trenutku bila u šoku, da su joj se  "noge otkinule" i gledala je
prema B. očekujući da joj kaže šta da radi, a B. joj je rekao "daj im“. Momak
sa pištoljem je mahao i prišao joj ali je istovremeno čuvao i B. i ponavljao "
kasa, kasa". Tada je ona pritisnuvši jedno dugme otvorila kasu, a ovaj koji je
držao pištolj je prišao kasi istovremeno mašući pištoljem prema njoj, dok su
joj druga dvojica prišli sa noževima pri čemu joj je jedan od njih oštricu
noža prislonio na rame, a drugi na leđa. Kako ovaj sa pištoljem nije mogao
rukom da izvuče fioku od kase ostavio je pištolj na pult pa je sa obje ruke
izvukao fioku od kase i istresao sav novac koji je bio unutra, a zatim su svi
trojica pobjegli, nakon čega je ona pozvala policiju koja je ubrzo stigla.
Nije mogla da zapazi ništa o njihovom izgledu jer im se nije vidio ni jedan
dio tijela čak su i na rukama imali neke žute gumene rukavice, ali po
pokretima i glasu zaključila je da se radi o mlađim osobama. Dodala je da je
pretrpjela strah a što se tiče iznosa novca koji su ovi momci odnijeli i koji
je novac od firme u kojoj radi to je iznos od oko 500€, tačnije 495€. Navela
je da se kao oštećena ne pridružuje krivičnom gonjenju i ne traži naknadu
štete.
Svjedok oštećena DJ.D. u svom svjedočkom iskazu istakla je da je 17.oktobra
prošle godine bila na poslu u slot klubu " Blic game" u Budvi čiji je gazda M.
R. Ona je bila jedini zaposleni u  klubu i imala je tri gosta u trenutku kada
se desio događaj. Sjeća se samo da je bilo je između 20 i 21 h i ne može
preciznije odrediti vrijeme kada su u objekat ušla tri momka, ulazak im je bio
nonšalantan pognute glave nešto su pričali i smijali se i u tom trenutku ona
nije ni pomislila da je to pljačka, tek kada su podigli glave vidjela je da su
im lica pokrivena maskama tako da su im se vidjele samo oči i dio oko očiju.
Jedan je ostao kod ulaznih vrata a drugi je krenuo prema njoj i imao je na
sebi neku kockastu jaknu i istu takvu masku, a treći je krenuo prema gostu
kluba Š.E. koji se nalazio za aparatom okrenut leđima prema ulaznim vratima.
Ovaj što je krenuo prema Š. imao je neku crnu masku na licu. I držao mu uperen
pištolj u pravcu gornjeg dijela ledja ispod potiljka. Ne sjeća se kako je bio
maskiran onaj treći koji je ostao kod ulaznih vrata jer je njega najmanje
vidjela. Vidjela je da je ovaj sa crnom maskom izvadio pištolj i stavio ga Š.
na potiljak u predjelu leđa i rekao:" pljačka, da se niko nije mrdnuo". Drugi
koji je krenuo prema njoj rekao joj je: "daj torbicu", a njoj je torbica u
koju drži novac od pazara bila okačena o rame i dala ju je tom momku ali ne
odmah nego nakon što je drugi put rekao:"daj torbicu" i uperio joj pištolj u
pravcu tijela, prišao joj sa strane i uperio pištolj u pravcu njenog ramena i
glave. Kada je dala torbicu jedan od njih je rekao: "bježimo jebote" nakon
čega su otišli. Za njima je izašao Š.E. do vrata i pogledao gdje su pobjegli,
a zatim je obavijestio policiju koja je ubrzo stigla. Ovi momci su odnijeli
600 €, bilo je i papirnih i metalnih novčanica. Inače sjetila se da ove momke
zna jer oni dolaze u ovaj slot klub. Najviše je dolazio S. R., nešto manje I.
C. dok je V.R. najmanje dolazio i rijetko je igrao a ponekad je dolazio da
nekoga sačeka ili da usitni novac. U trenutku kada su ušli a prije nego što je
shvatila da je to zaista pljačka, shvatila je da je jedan od njih S. R. a to
je shvatila i po njegovoj fizionomiji i možda baš zbog toga nije pomislila
ništa ružno. Tek kada su podigli glave i kada je jedan od njih krenuo prema
njoj tada je bila još sigurnija da je to S. R. i ona je njemu dala torbicu jer
je on bio taj koji joj se obratio riječima "daj torbicu“ i uperio pištolj u
nju. U tom trenutku nije znala ko su ta druga dvojica. Kasnije su je u
policiji zvali na prepoznavanje i pokazali su joj neke momke od kojih među
njima nije bilo nikog od ove trojice, a onda su je nakon izvjesnog vremena
ponovo pozvali na prepoznavanje i tom prilikom pokazali samo jednog momka
kojeg je prepoznala i to kao  R.S.  opisuje kao  korektnog  gosta, koji se
uvijek korektno javljao  bilo u klubu ili na ulici. Slično tome je postupao i
V.R., a najmanje komunikacije imala je sa I. C. Navela je da kada govori o
komunikaciji sa njima misli samo na pozdravljanje prilikom susreta i ništa
više. Kao oštećena istakla je da se ne pridružuje krivičnom gonjenju i ne
postavlja imovinsko pravni zahtjev.
Svjedok oštećeni N. B. u svom svjedočkom iskazu je naveo da se 29.oktobra
prošle godine nalazio na poslu u objekat broj 6 firme „Marteks“koja se nalazi
u Budvi gdje radi kao obezbjeđenje objekta. Negdje oko 20,30 h nakon što je
napolju ispušio cigaretu vratio se u objekat, sjeo na gajbu i to sa spoljašnje
strane pulta gdje se nalazi kasa. Odmah kada je sjeo otvorila su se ulazna
vrata i tada je vidio momka koji mu je prišao sa pištoljem u ruci
prislanjajući mu cijev od pištolja na vrat, govoreći mu da ne ustaje već da
što brže otvori kasu i da mu da novac. Neposredno nakon toga u objekat su ušla
još dva momka koji su držali po nož u ruci, i to kuhinjski nož dužine sječiva
najmanje 30 cm. Svi trojica su bili maskirani imali su na glavi kapuljače tzv.
fantomke sa prorezima za oči, na rukama su imali rukavice, od odjeće su imali
trenerke, a na nogama patike, a jedan od njih je imao karakteristične patike
jer su bile narandžaste boje. Momak koji je držao pištolj pitao ga je "ko radi
na kasi", i tada je ugledao kako je radnica M.T. krenula prema kasi, bila je
prestravljena, tako reći izbezumljena. Druga dva momka su joj prislonila
noževe na tijelo i doveli je do kase, nakon čega joj je on rekao da otvori
kasu i da im da novac. Za to vrijeme njemu je ovaj momak i dalje držao
prislonjen pištolj na vratu i popravljao je fantomku, vjerovatno je to radio
da se ne bi otkrio jer je predio oko očiju bio jedini dio tijela koji je mogao
da mu se vidi. Procijenio je da se radi o mladjim osobama i da su iz Budve.
Radnica T. je otključala kasu i ovaj sa pištoljem je desnom rukom izvukao
fioku koja je djelimično izašla ispod kase i pokušao je da je skroz izvuče ali
kako nije uspio ostavio je pištolj na pult i tada je sa obje ruke potpuno
izvukao fioku ispod kase u kojoj je bio novac od pazara, dok je jedan od njih
dvojice koji su imali noževe izvadio plastičnu kesu da bi ovaj istresao sav
novac u kesu. Tada su ova dvojica sa noževima izašli iz objekta s tim što je
jedan od njih odnio kesu sa novcem dok je drugi uzeo pištolj sa pulta i
hodajući unazad i držeći pištolj prema njima napustio objekat. Nakon ovoga je
on izašao za njima i vidio da su otišli prema naselju Bijeli Do. Ovom prilikom
je iz kase odnijeto 495 € što je kasnije čuo od poslovođe prodavnice nakon što
je ovaj „sravnio“ kasu.
Svjedok N. M. u svom svjedočkom iskazu  navodi da je 17.10.2010.godine negdje
oko 20 ili 21 h bio u slot klubu "Blic Game " u Budvi koji se nalazi u
Mediteranskom sportskom centru, gdje je igrao na slot aparatu. Prostor tog
objekta opisuje da je takav da njegova osnova ima izgled slova G ćirilice i da
je  on sjedio u jednom ćošku suprotno od ulaza a tu je bila i radnica koja se
zove  D. koja je njemu bila sa desne strane. Ulazna vrata sa te pozicije nije
mogao da vidi baš najjasnije ali je u jednom trenutku čuo da su se ulazna
vrata otvorila naglo ali nije mogao da vidi ko ulazi  čuo je samo da neko viče
D. " daj torbicu" i odmah nakon toga vidio je muškarca sa pištoljem u ruci
koji joj je ponovo govorio "daj torbicu" i to je sve što je vidio. On nije
vidio momenat kada je D. tom čovjeku predala torbicu samo zna da je ona rekla
da je opljačkana, a da li je taj čovjeka sa pištoljem bio maskiran iz tog
ćoška nije mogao da vidi, kao ni da li je imao pomagača.
Svjedok Š.E. u svom svjedočkom iskazu je naveo da je 17.10.2010 godine negdje
oko 21 h bio u slot klubu „Blic Game“ koji se nalazi u sportskom centru u
Budvi. Tamo je  inače često navraćao jer tamo idu i mnogi od njegovih kolega a
i da bi izgubio pomalo vremena kad je dokon. U objektu je tad bila radnica D.
On je igrao za jednim od aparata i nije obraćao pažnju šta se dešava u
objektu, zna da su njegove kolege otišli, a on je i dalje nastavio da igra i
dok je tako igrao osjetio je da mu je neko stavio ruku na rame ali nije
obraćao pažnju ko je misleći da  je to neki od njegovih kolega koji se vratio
i došao da ga gleda kako igra. On je i dalje nastavio da igra ali  njegovu
pažnju je  privuklo to što su malo jače lupila ulazna vrata, kao i vrisak
radnice D. koja je govorila "uzeše mi torbicu". Tada se okrenuo i pošao do
ulaznih vrata koja je otvorio i vidio je jednu osobu koja ide unazad jedno
10-ak metara od njega i da ima na glavi kapuljaču a preko usta i lica crno-
bijeli šal i kako govori svojim drugovima  "bježite jebo vas Bog". On je
pokušao da ih stigne ali nije uspio jer je prošle godine imao operaciju kičme
pa nije mogao dobro da trči, vidio je samo da su ova trojica otišli iza škole
pored kafane „Komovi“. Kako nije mogao više da ih prati obavijestio je
policiju i vratio se u objekat „Blic Game“ da sačeka dolazak policije. Tada je
čuo od radnice D. kako je navodno jedan od tih napadača njemu držao ruku na
rame i da mu je nož bio u ruci, a kasnije je pominjala i pištolj ali on nije
osjetio da ga je iko dotakao bilo kakvim predmetom niti je kod ikoga vidio
bilo kakvo oružje.
Svjedok Z. I. u svom svjedočkom iskazu je naveo da se kritične večeri nalazio
u apartmanu sa svojom djevojkom gdje su slušali muziku i da je neko pokucao na
vrata jako kasno, pred toru. Kada je otvorio vrata vidio je R.S. kojeg je
poznavao površno a izgledao je užasno blijed u licu, čudan i prestrašen i
zamolio ga je da udje i da tu prespava. Bio je obučen u tamnu garderobu i u
ruci je imao narandžastu najlon kesu, legao je na ležaj i zakunjao. Istakao je
da ga on nije ništa pitao niti mu je S. išta objašnjavao. Nakon ovoga do njega
na ležaj su legli i on i njegova djevojka A. i tada je primijetio da se na
stolu nalaze 4 kutije M. što pretpostavlja da je izvadio iz kese dok je on bio
u toaletu. Kada su se on i njegova djevojka probudili oko podne S. više nije
bilo u sobi kao ni kese koju je bio donio sa sobom. Napomenuo je i da je S.
prije nego što će sjesti na krevet ubacio neke pletene rukavice u plakar.
Pištolj kod njega nije vidio a takodje nije ni otvarao kesu koju je sa sobom
donio S. te večeri.
Svjedok D.A. u svom svjedočkom iskazu je navela da je sa Z. I. bila u
apartmanu u Bečićima kada je negdje pred zoru došao S., bio je čudno
raspoložen i po njemu se vidjelo da mu se nešto desilo. Rekao im je da je u
problemu i tražio da prenoći sa njima što su mu oni i dozvolili. Iz
narandžaste kese koju je donio sa sobom izvadio je 4 kutije Marlboroa i bacio
ih na sto. Sjeo je a zatim i legao ne francuski ležaj i tada je kod njega
primijetila pištolj crne boje. Navela je da ne zna da li je bio pravi ili ne
ali da je po njegovom ponašanju zaključila da je to imalo veze sa problemom
koji je pominjao. Kasnije su i ona i Igor legli pored njega a kada su se oko
podne probudili njega nije bilo u sobi. Na sebi je imao tamnu garderobu, neku
jaknu kao od šuškavca. Novac nije pominjao a ni ona ga ništa nije pitala jer
je bilo očigledno da mu se nešto desilo i nije htjela da stvara još veće
neprijatnosti.
Svjedok V.S. u svom svjedočkom iskazu je naveo da se kritične večeri nalazio
na mjestu noćnog stražara u marketu „Stara Boka“ gdje je u smjenu došao oko
23,00h . U jednom trenutku oko 03,50h otvorila su se šiber vrata od marketa i
ušlo je jedno njemu nepoznato lice i to muškarac visok oko 175cm koji je na
sebi imao jaknu i fantomku tj. crnu pletenu kapu sa prorezima za oči a takodje
je bio i u crnoj odjeći. Taj momak je uperio pištolj u njega sa ispruženom
rukom i rekao mu da otvori kasu ako hoće da živi, što je on i učinio pošto mu
je ovaj djelovao ozbiljno i prijeteći i dao mu iz kase 150€ koliko se u njoj i
nalazilo i stavio u kesu koju mu je on dodao. Takodje na traženje tog momka
stavio je iz svojih džepova još 230€ od čega je 50€ bilo njegovo a 180€ od
prodavnice. Čuo je repetiranje pištolja ali nije dizao glavu, nakon čega mu je
ovaj momak rekao i da stavi 3 boksa crvenog marlbora, što je takodje učinio.
Naveo je da od straha i brzine nije uspio da vidi koji je pištolj imao. Taj
momak je bio jako nervozan zbog čega je on pomislio da je možda narkoman, a
kako je utrčao tako je i istrčao iz objekta. Ne bi mogao da ga prepozna jer ga
nije ni vidio. Kao oštećeni istakao je da se ne pridružuje krivičnom gonjenju
i ne postavlja imovinsko pravni zahtjev.
Sud je imao u vidu i razliku u kazI.ju svjedoka DJ.D. i Š.E. u dijelu
dogadjaja kojeg ovi svjedoci predstavljaju različito, odnosno svjedokinja
DJ.D. je tvrdila da nakon ulaska trojice mladića u slot klub “Blic Game” da je
jedan od njih koji je imao crnu masku na licu  sa pištoljem u ruci otišao u
pravcu Š. koji se nalazio iza slot aparata gdje je igrao, stavljajući mu isti
na potiljak u predjelu ledja, govoreći “pljačka da se niko nije mrdnuo”, dok
je svjedok Š.E. tvrdio da nije osjetio da mu je neko uperio pištolj u
potiljak, niti je bilo što od tog čuo. Ove razlike sud nije tumačio kao
kontradiktorne i u pogledu neistinitog prikaz.ja dogadjaja od strane ovih
svjedoka, već je sagledavajući cjelokupan dogadjaj kao i svjedočke iskaze ovih
svjedoka u cjelini, u tom dijelu poklonio vjeru svjedokinji Dj. D. koja je na
zaista precizan i jasan način detaljno opisala cjelokupan dogadjaj kako se
odigrao, obzirom da je i ona jedina mogla da to osmotri na taj način, dok je
svjedok Š.E. bez obzira na činjenicu što je po zanimanju policajac, i što bi
bilo logično da na jedan profesionalan način predstavi dogadjaj, prema
utvrdjenom činjeničnom stanju bio je okrenut ledjima i zanesen igrom na slot
aparatu nije na adekvatan način obratio pažnju na dešavanja iza njegovih ledja
već je to učinio od onog trenutka kada je začuo lupu ulaznih vrata i vrisak
radnice koja je govorila “uzeše mi torbicu”. Dakle, ovaj svjedok je istinito
prikazao onaj segment dogadjaja koga je i zaista registrovao, ne upuštajući se
u davanje svog mišljenja ili ocjena onoga u šta nije bio siguran.
Iz sadržinine zapisnika o uviđaju UP PJ Budva Ku.br.353/10 od 17.10.2010
godine, proizilazi da su ovlašćeni policijski službenici dana 17.10.2010 u
21,20 časova izvršili uviđaj, povodom krivičnog djela razbojništvo iz čl.242
st.4 u vezi st.1 KZ CG na štetu DJ.D. radnice u Slot klubu "Blic Game" koji se
nalazi u sklopu MSC-a u Budvi vlasništvo R. M.  iz Budve, od strane NN
izvršioca, na način što su izvršioci ulaskom u prostorije "Blic Game" jedan od
njih držeći pištolj crne boje NN marke uperio u pravcu radnice i tom prilikom
od iste zahtijevao da mu preda torbicu u kojoj se nalazio pazar a što je ista
uradila nakon čega su se udaljili u NN pravcu. Osim radnice na licu mjesta su
zatečena i lica koja su igrala „na sreću“. Od strane krim. tehničara lice
mjesta je fotografisano, fiksirani su i izuzeti tragovi sa unutrašnje i
spoljašnje strane brave ulaznih vrata radi DNK analize kao i uzorak DNK lica
zatečenih na licu mjesta koji su dostavljeni Forenzičkom centru Danilovgrad
radi analize.
Iz sadržine zapisnika o uvidjaju UP PJ Budva 26 br.02-240/10-10690 od
29.10.2010. godine proizilazi da su ovlašćeni policijski službenici navedenog
dana izvršili uvidjaj u objektu prehrambene robe br.6 „Martex“ u Budvi gdje su
zatekli oštećene radnike objekta M. T. i N. B. sa kojima su objavili
informativni razgovor. Pregledom užeg i šireg lica mjesta nijesu pronadjeni
drugi tragovi pogodni za fiksiranje, izuzimanje i vještačenje. Na osnovu
izvršenog uvidjaja od strane UP PJ Budva sačinjen je i fotoelaborat br.
477/2010 od 29.10.2010.godine gdje se nalaze fotografije izgleda marketa;
zatim bliži izgled objekta i ulaznih vrata; izgled i položaj kase u
unutrašnjosti objekta; kasa iz koje je otudjen novac; mjesto za kasom gdje je
sjedio N. B.; mjesto za vitrinom gdje se nalazila radnica kao i izgled
prosutog sitnog novca na podu ispred kase.
Iz sadržine zapisnika o uvidjaju UP PJ Budva Ku.br.394/10 od 14.12.2010.godine
zajedno sa izvještajem o kriminalističko tehničkom pregledu lica mjesta
proizilazi da su ovlašćeni policijski službenici navedenog dana izvršili
uvidjaj u objektu prehrambene robe „Boka“ u Budvi. Vlasnik objekta je Ć. Ž. a
u objektu se kritične prilike nalazio radnik V.S. Vršenjem uvidjaja na licu
mjesta nijesu pronadjeni drugi tragovi pogodni za vještačenje, dok iz
izvještaja o kriminalističko tehničkom pregledu lica mjesta proizilazi da je
pregledan stan P. M. iz Budve-naselje Bečići, da je lice mjesta fotografisano
i da su izuzeti predmeti koje je izvršilac koristio prilikom izvršenja
krivičnog djela. Na mjestu dogadjaja pronadjeni su tragovi ali ne i otisci
prstiju. Prilikom pregleda stana pronadjene su stvari i predmeti kojima se
izvršilac služio prilikom izvršenja krivičnog djela i to: dvije pletene
rukavice sive boje; dvije kutije cigareta Marlboro; najlon kesa crvene boje
marke „Nike“; gornji i donji dio trenerke marke „Nike“.
Iz sadržine nalaza i mišljenja vještaka ekonomsko finansijske struke D. M. od
16.02.2011.godine proizilazi da je navedeni vještak procijenio vrijednost 4
šteke cigareta marke „Marlboro“ na 68,00€ tj. 4 šteke x 17,00€.
Cijeneći rezultate provedenog dokaznog postupaka, odbranu optuženih, sud je na
nesumnjiv način utvrdio da su R.S., V.R. i C. I. počinili krivična djela koja
su im stavljena na teret i to na način što su : dana 17.10.2010. godine oko
20,40 časova, u Budvi, u Slot klubu „Blic Game“, u grupi, upotrebom prijetnje
da će neposredno napasti na život i tijelo oštećene DJ.D., radnice u navedenom
objektu, oduzeli tudju pokretnu stvar u namjeri da njenim prisvajanjem sebi
pribave protivpravnu imovinsku korist na način što su po prethodnom dogovoru,
sa kapuljačama navučenim preko glave i šalom prekrivenih lica, a optuženi R. i
C. i naoružani pištoljima NN marki, ušli u označeni objekat, kada je optuženi
R. usmjerio pištolj u pravcu oštećene DJ.D. govoreći joj „daj torbicu“, koju
je oštećena držala preko ramena, za koje vrijeme je optuženi C. sa ledja
prišao Š.E. koji je u objektu sjedio za aparatom i prislonio mu pištolj u
predjelu ledja govoreći „ pljačka, da se niko nije mrdnuo“, dok je optuženi V.
na ulaznim vratima čuvao stražu, pa kada je oštećena DJ.D. označenu torbicu u
kojoj se nalazio novac u iznosu od 600€ predala optuženom R. sva trojica su
pobjegla sa lica mjesta, nakon čega su kasnije novac podijelili medju sobom.
Takodje su dana 29.10.2010. godine, oko 20,10 časova, u Budvi, u marketu
„Martex“, u grupi, upotrebom prijetnje da će neposredno napasti na život i
tijelo oštećene M.T. radnice u označenom marketu, oduzeli tudju pokretnu stvar
u namjeri da njenim prisvajanjem sebi pribave protivpravnu imovinsku korist na
način što su po prethodnom dogovoru optuženi V. i C. sa kapama navučenim preko
glave tzv. „fantomkama“, a optuženi R. sa majicom navučenom preko glave i sa
rukavicama na rukama u kojima su držali i to optuženi V. pištolj NN marke, a
optuženi C. i R. noževe, ušli u navedeni market, pa je optuženi V. uperio
pištolj u pravcu oštećene M.T.-radnice u označenom marketu govoreći joj „daj
pare, otvori kasu“, istovremeno gurajući oštećenu u pravcu kase, nakon čega
je, kada je oštećena otvorila  kasu, optuženi R. iz džepa izvadio prethodno
pripremljenu kesu, dok je optuženi V. iz kase izvukao ladicu u kojoj se
nalazio novac u iznosu od 495,00€ i novac iz iste ubacio u kesu, za koje
vrijeme su optuženi C. i R. držali noževe prislonjene na tijelo oštećene,
nakon čega su kada je optuženi V. oduzeo novac, sva trojica pobjegli , dok su
novac kasnije podijelili medju sobom, čime su izvršili dva krivična djela
razbojništvo iz čl.242 st.4 u vezi st.1 KZ.
Sud je takodje cijeneći rezultate provedenog dokaznog postupka, odbranu
optuženog, iskaze svjedoka i provedene materijalne dokaze na nesumnjiv način
utvrdio da je optuženi R.S. dana 14.12.2010. godine, oko 3,50 časova u Budvi,
Bečići, u marketu “Boka”, u namjeri da prisvajanjem tudjih pokretnih stvari za
sebe pribavi protivpravnu imovinsku korist, prijetnjom da će napasti na život
oštećenog V.S. iz Kotora, oduzeo na štetu DOO “Stara Boka”, novac u iznosu od
330€ i tri boksa cigareta “Marlboro” vrijednosti 51€, te novac vlasništvo
oštećenog V.u iznosu od 50€, na način to je ušao u objekat u kojem se nalazio
oštećeni sa tzv.”Fantomkom” na glavi, pištoljem u rukama koji je okrenuo u
pravcu oštećenog i istome rekao “ako hoćeš da živiš, podji do kase i otvori
kasu”, što je oštećeni i uradio i iz iste mu predao novac na štetu DOO “Stara
Boka”, da bi zatim optuženi napustio lice mjesta, čime je izvršio krivično
djelo razbojništvo iz čl. 242 st. 1 Krivičnog zakonika.
Naime, optuženi R.S. i V.R. priznaju izvršenje krivičnih djela, na detaljan
način pojašnjavajući svoje uloge i način izvršenja krivičnih djela,
objašnjavajući kako, u koje vrijeme i na koji način su izvršili krivična djela
i za sud je nesporno da su optuženi R.S., V.R. i C. I. izvršili dva krivična
djela razbojništvo iz čl.242 st.4 u vezi st.1 KZ na način kako im je to i
stavljeno na teret optužnicom VDT Podgorica Kt.br.9/11 od 08.03.2011. godine,
jer je sud osim priznanja optuženih R.a i V.a proveo i materijalne dokaze koje
je doveo sve u vezu sa svjedočkim iskazima brojnih svjedoka i to: Marčetić
Tatjane, DJ.D., N. B., N. M. i Š.E. koji idu u prilog utvrdjI.ju  krivice
optuženih, pa se u odnosu na krivično djelo koje su izvršili dana 17.10.2010.
godine u Budvi u slot klubu „Blic Game“ iz iskaza svjedoka oštećene DJ.D.
utvrdjuje da su u objekat ušla tri momka čija su lica bila pokrivena maskama
tako da su im se vidjele samo oči i dio oko očiju, da je jedan ostao kod
ulaznih vrata a drugi krenuo prema njoj i imao je na sebi neku kockastu jaknu
i istu takvu masku, a treći je krenuo prema gostu kluba Š.E. koji se nalazio
za aparatom okrenut leđima prema ulaznim vratima. Ovaj što je krenuo prema
Šabotiću imao je neku crnu masku na licu. Ne sjeća se kako je bio maskiran
onaj treći koji je ostao kod ulaznih vrata jer je njega najmanje vidjela.
Vidjela je da je ovaj sa crnom maskom izvadio pištolj i stavio ga Š. na
potiljak u predjelu leđa i rekao:" pljačka, da se niko nije mrdnuo". Drugi
koji je krenuo prema njoj rekao joj je: "daj torbicu", a njoj je torbica u
koju drži novac od pazara bila okačena o rame i dala ju je tom momku ali ne
odmah nego nakon što je drugi put rekao:"daj torbicu" i uperio joj pištolj u
glavu. Kada je dala torbicu jedan od njih je rekao: "bježimo jebote" nakon
čega su otišli. Inače sjetila se da ove momke zna jer oni dolaze u ovaj slot
klub i da je najviše dolazio S. R., nešto manje I. C. dok je V.R. najmanje
dolazio i rijetko je igrao a ponekad je dolazio da nekoga sačeka ili da usitni
novac. U trenutku kada su ušli a prije nego što je shvatila da je to zaista
pljačka, shvatila je da je jedan od njih S. R. a to je shvatila i po njegovoj
fizionomiji i možda baš zbog toga nije pomislila ništa ružno. Tek kada su
podigli glave i kada je jedan od njih krenuo prema njoj tada je bila još
sigurnija da je to S. R. i ona je njemu dala torbicu jer je on bio taj koji
joj se obratio riječima "daj torbicu“ i uperio pištolj u nju. Ovakav iskaz
svjedoka oštećene u skladu je sa iskazom svjedoka Š.E. koji je naveo da je
igrao za jednim od aparata i nije obraćao pažnju šta se dešava u objektu, zna
da su njegove kolege otišli, a on je i dalje nastavio da igra i dok je tako
igrao osjetio je da mu je neko stavio ruku na rame ali nije obraćao pažnju ko
je misleći da  je to neki od njegovih kolega koji se vratio i došao da ga
gleda kako igra. On je i dalje nastavio da igra ali  njegovu pažnju je
privuklo to što su malo jače lupila ulazna vrata, kao i vrisak radnice D. koja
je govorila "uzeše mi torbicu". Tada se okrenuo i pošao do ulaznih vrata koja
je otvorio i vidio je jednu osobu koja ide unazad jedno 10-ak metara od njega
i da ima na glavi kapuljaču a preko usta i lica crno-bijeli šal i kako govori
svojim drugovima  " bježite jebo vas Bog". On je pokušao da ih stigne ali nije
uspio jer je prošle godine imao operaciju kičme pa nije mogao dobro da trči,
vidio je samo da su ova trojica otišli iza škole pored kafane „Komovi“.
Navedeno je sud uzeo kao nesporno, a ono što je za sud bilo sporno je
činjenica da li se radilo o pravom ili plastičnom pištolju pa je sud u
konačnom nesumnjivo utvrdio da se radilo o pravom pištolju iako su optuženi V.
i R. tvrdili da se radilo o plastičnom jer je njihova odbrana opovrgnuta
upravo svjedočkim iskazom Đ. D. čiji iskaz je sud prihvatio kao istinit, a ovo
iz razloga što sud nije imao razloga da ne povjeruje u iskaz ovog svjedoka
koja je tokom čitavog postupka na identičan način opisivala da je jedan od
optuženih koga je ona opisala kao “prvi momak” krenuo prema gostu kluba Š.E.
koji se nalazio za aparatom okrenut leđima prema ulaznim vratima. Ovaj što je
krenuo prema Šabotiću imao je neku crnu masku na licu i držao mu uperen
pištolj u pravcu gornjeg dijela ledja ispod potiljka. Ne sjeća se kako je bio
maskiran onaj treći koji je ostao kod ulaznih vrata jer je njega najmanje
vidjela. Vidjela je da je ovaj sa crnom maskom izvadio pištolj i stavio ga
Šabotiću na potiljak u predjelu leđa i rekao:" pljačka, da se niko nije
mrdnuo". Takodje je i svjedok N. M. u svom svjedočkom iskazu naveo da je
17.10.2010.godine negdje oko 20 ili 21 h bio u slot klubu "Blic Game " u Budvi
koji se nalazi u Mediteranskom sportskom centru i da je u jednom trenutku čuo
da su se ulazna vrata otvorila naglo ali nije mogao da vidi ko ulazi  čuo je
samo da neko viče D. " daj torbicu" i odmah nakon toga vidio je muškarca sa
pištoljem u ruci koji joj je ponovo govorio "daj torbicu".
U odnosu na krivično djelo razbojništvo iz čl.242 st.4 u vezi st.1 KZ koje su
izvršili dana 29.10.2010. godine  u Budvi u marketu „Martex“ sud je takodje
utvrdio kao nesporno da su navedeno djelo izvršili  optuženi R.S., V.R. i C.
I. a što kao i kod prethodno izvršenog djela proizilazi iz odbrana optuženih
V. i R. i svjedočkih iskaza svjedoka M. T. koja je u svom svjedočkom iskazu
navela u jednom trenutku dok je sredjivala robu po stalažama čula je da se
dešava nešto neobično i da neko viče "kasa, kasa, kasa" i kada se okrenula
prema B. vidjela je da se nad njim nadvio jedan muškarac sa kapuljačom i sa
pištoljem u ruci, a pored su bila još dva momka koji su imali noževe u ruci i
kapuljače na glavama tzv.fantomke. B.  je dao znak ovim ljudima da nema ništa
sa kasom i pokazao im da je kasa u njenom pravcu i u tom trenutku jedan od
momaka sa pištoljem u ruci krenuo je prema njoj. Istakla je da je u tom
trenutku bila u šoku, da su joj se  "noge otkinule" i gledala je prema B.
očekujući da joj kaže šta da radi, a B. joj je rekao "daj im“. Momak sa
pištoljem je mahao i prišao joj ali je istovremeno čuvao i B. i ponavljao "
kasa, kasa". Tada je ona pritisnuvši jedno dugme otvorila kasu, a ovaj koji je
držao pištolj je prišao kasi istovremeno mašući pištoljem prema njoj, dok su
joj druga dvojica prišli sa noževima pri čemu joj je jedan od njih oštricu
noža prislonio na rame, a drugi na leđa. Kako ovaj sa pištoljem nije mogao
rukom da izvuče fioku od kase ostavio je pištolj na pult pa je sa obje ruke
izvukao fioku od kase i istresao sav novac koji je bio unutra, a zatim su svi
trojica pobjegli, nije im se vidio ni jedan dio tijela čak su i na rukama
imali neke žute gumene rukavice, ali po pokretima i glasu zaključila je da se
radi o mlađim osobama. Ovakav njen iskaz u skladu je i sa iskazom svjedoka N.
B. koji je u svom svjedočkom iskazu naveo da se nalazio na poslu kada su se u
jednom trenutku ulazna vrata i tada je vidio momka koji mu je prišao sa
pištoljem u ruci prislanjajući mu cijev od pištolja na vrat, govoreći mu da ne
ustaje već da što brže otvori kasu i da mu da novac. Neposredno nakon toga u
objekat su ušla još dva momka koji su držali po nož u ruci, i to kuhinjski nož
dužine sječiva najmanje 30 cm. Svi trojica su bili maskirani imali su na glavi
kapuljače tzv. fantomke sa prorezima za oči, na rukama su imali rukavice, od
odjeće su imali trenerke, a na nogama patike, a jedan od njih je imao
karakteristične patike jer su bile narandžaste boje. Momak koji je držao
pištolj pitao ga je "ko radi na kasi", i tada je ugledao kako je radnica M.T.
krenula prema kasi, bila je prestravljena, tako reći izbezumljena. Druga dva
momka su joj prislonila noževe na tijelo i doveli je do kase, nakon čega joj
je on rekao da otvori kasu i da im da novac. Za to vrijeme njemu je ovaj momak
i dalje držao prislonjen pištolj na vratu i popravljao je fantomku, vjerovatno
je to radio da se ne bi otkrio jer je predio oko očiju bio jedini dio tijela
koji je mogao da mu se vidi. Procijenio je da se radi o mladjim osobama i da
su iz Budve. Radnica T. je otključala kasu i ovaj sa pištoljem je desnom rukom
izvukao fioku koja je djelimično izašla ispod kase i pokušao je da je skroz
izvuče ali kako nije uspio ostavio je pištolj na pult i tada je sa obje ruke
potpuno izvukao fioku ispod kase u kojoj je bio novac od pazara, dok je jedan
od njih dvojice koji su imali noževe izvadio plastičnu kesu da bi ovaj
istresao sav novac u kesu. Tada su ova dvojica sa noževima izašli iz objekta s
tim što je jedan od njih odnio kesu sa novcem dok je drugi uzeo pištolj sa
pulta i hodajući unazad i držeći pištolj prema njima napustio objekat.
Takodje sud je nesumnjivo utvrdio da je okrivljeni R.S. izvršio krivično djelo
razbojništvo iz čl.242  st.1 KZ koje dana 14.12.2010. godine  u Budvi u
marketu „Boka“, što je osim iz priznanja okruvljenog R. utvrdio i iz  iskaza
svjedoka V.S., Z. I. i D. A. koj eiskaze je cijenio kao jasne i objektivne i
to kako iskaz svjedoka V.S. koji je naveo da se kritične večeri nalazio na
mjestu noćnog stražara u marketu „Stara Boka“ te da je oko 03,50h u market
ušao muškarac visok oko 175cm koji je na sebi imao jaknu i fantomku tj. crnu
pletenu kapu sa prorezima za oči a takodje je bio i u crnoj odjeći. Taj momak
je uperio pištolj u njega sa ispruženom rukom i rekao mu da otvori kasu ako
hoće da živi, što je on i učinio pošto mu je ovaj djelovao ozbiljno i
prijeteći i dao mu iz kase 150€ koliko se u njoj i nalazilo i stavio u kesu
koju mu je on dodao. Takodje na traženje tog momka stavio je iz svojih džepova
još 230€ od čega je 50€ bilo njegovo a 180€ od prodavnice. Čuo je repetiranje
pištolja ali nije dizao glavu, nakon čega mu je ovaj momak rekao i da stavi 3
boksa crvenog Marlbora, što je takodje učinio. Ovakav iskaz svjedoka u
saglasnosti je sa odbranom koju je okrivljeni dao gdje je izmedju ostalog
istakao da je na rukama imao bež pletene rukavice a na sebi je imao i gornji
dio trenerke sa kapuljačom koja je ličila na fantomku, takodje je na sebi imao
donji dio trenerke crne boje i crne „Nike“ patike, dakle bio je u tamnoj
odjeći kako je to dobro opazio i sudu predočio svjedok V. Kao potvrda naprijed
navedenog a samim tim i potvrda krivice okrivljenog R.S. idu i svjedočki
iskazi svjedoka Z. I. i D. A. koje je okrivljeni R. zatekao u apartmanu u koji
je pošao nakon izvršenog krivičnog djela i čiji su iskazi saglasni u dijelu
koji se odnosi na činjenicu da je isti došao u apartman kasno tj.pred zoru i
da je na sebi imao tamnu garderobu kao i da je sa sobom donio narandžastu kesu
što je naveo i svjedok oštećeni V. istakao da je u tu kesu na traženje
okrivljenog stavio i cigarete-Marlboro koje je svjedok D. vidjela kada ih je
izvadio iz kese i stavio/bacio ih na sto, a svjedok Z. ih je na stolu
primijetio kada je izašao iz toaleta. Sud je takodje kao nesumnjivo utvrdjeno
našao da je optuženi kritične večeri kod sebe imo pištolj za koji je svjedok
V. rekao da je čuo kada ga je optuženi repetirao a i svjedok D. A. je istakla
da kada je optuženi u apartmanu sjeo a zatim i legao ne francuski ležaj kod
njega je primijetila pištolj crne boje. Navela je da ne zna da li je bio pravi
ili ne. U prilog iznijetom ide i zapisnik o uvidjaju UP PJ Budva Ku.br.394/10
od 14.12.2010.godine zajedno sa izvještajem o kriminalističko tehničkom
pregledu lica mjesta iz kojeg proizilazi da je pregledan stan P. M. iz Budve-
naselje Bečići, da je lice mjesta fotografisano i da su izuzeti predmeti koje
je izvršilac koristio prilikom izvršenja krivičnog djela te da su prilikom
pregleda stana pronadjene stvari i predmeti kojima se izvršilac služio
prilikom izvršenja krivičnog djela i to: dvije pletene rukavice sive boje;
dvije kutije cigareta Marlboro; najlon kesa crvene boje marke „Nike“; gornji i
donji dio trenerke marke „Nike“. Svjedok Z. I. je istakao da je S. prije nego
što će sjesti na krevet ubacio neke pletene rukavice u plakar. Sve navedene
činjenice i okolnosti za sud su dovoljne i ubjedljive i iz njih sud
nedvosmisleno zaključuje da je okrivljeni R.S. kritične prilike u marketu
„Boka“ izvršio krivično djelo razbojništvo iz čl.242 st.1 KZ.
Polazeći od ovako utvrđenih i nesumnjivih okolnosti, sud je našao da je i
optuženi C. I. zajedno sa okrivljenim R.S. i V.R. izvršio dva krivična djela
razbojništvo iz čl.242 st.4 u vezi st.1 Krivičnog zakonika dana 17.10.2010.
godine oko 20,40 časova, u Budvi, u Slot klubu „Blic Game“ kao i dana
29.10.2010. godine, oko 20,10 časova, u Budvi, u marketu „Martex“, što
proizilazi iz odbrana saokrivljenih R.S. i V.R. i iskaza svjedoka M.T., DJ.D.,
N. B. i N. M. koje je sud uzeo kao tačne, jasne i objektivne i poklonio im
punu vjeru pri rješavanju ove krivično pravne stvari.
Postupajući na naprijed naveden način tj. upotrebom sile i prijetnje prema
radnicama Dj. D. zaposlenoj u Slot klubu "Blic game" i M. T. i N. B.
zaposlenima u marketu "Martex" kojom prilikom su otuđili tuđu pokretnu stvar,
a sve sa namjerom da oduzmu novac od oštećenih, i tako sebi i licima sa kojima
su u grupi počinili krivično djelo pribave protivpravnu imovinsku korist a
optuženi R.S. i u marketu “Boka”, u namjeri da prisvajanjem tudjih pokretnih
stvari za sebe pribavi protivpravnu imovinsku korist, prijetnjom da će napasti
na život oštećenog V.S. iz Kotora, oduzeo na štetu DOO “Stara Boka”, novac u
iznosu od 330€ i tri boksa cigareta “Marlboro” vrijednosti 51€ ( obzirom da je
vještak komercijalne struke u svom nalazu i mišljenju utvrdio da je vrijednost
jednog boksa cigareta “Marlboro” 17€), te novac vlasništvo oštećenog V. iznosu
od 50€, iz kojih razloga je sud zaključuje da su optuženi bili svjesni da na
taj način maskirani i sa upotrebom opasnog oružja, što predstavlja pištolj, na
ozbiljan način preduzimaju silu i prijetnju prema oštećenim dakle svjesni su
svog djela i htjeli su njegovo izvršenje. Prema tome optuženi V.R. i C. I. su
u odnosu na oba krivična djela a optuženi R.S. u odnosu na sva tri djela za
koja su oglašeni krivim postupali sa direktnim umišljajem.
Postupajući na prednje gore opisan način optuženi R.S., V.R. i C. I. su
izvršili oba krivična djela razbojništvo kao saizvršioci, budući da su
djelovali u grupi na prethodno zajednički utvrđen način u namjeri da
zajednički oduzmu tuđu pokretnu stvar-novac što je proizvod njihovog
prethodnog dogovora, što sud zaključuje iz odbrane optuženih i iskaza svedoka
oštećenih. Rezonojući na prednji način sud zaključje da su optuženi R.S., V.R.
i C. I. kao saizvršioci izvršili krivična djela razbojništva budući da su
djelovali u grupi ( grupom se prema dosadašnjem stavu sudske prakse, smatra
najmanje tri lica ), pa su na taj način ostvarili obilježje krivičnog djela iz
člana 242 stav 4 u vezi stava 1 Krivičnog zakonika, i njihove radnje sud je
pravno kvalifikovao kao posebna krivična djela odnosno onako kako ih je
nadležni tužilac kvalifikovao u svom aktu.
Sud nije prihvatio stav dijela odbrane da se kod optuženog V. u konkretnom
slučaju ne radi o dva krivična djela razbojništva, obzirom da su ovi optuženi
izvršili dva istovrsna krivična djela u vremenskoj povezanosti na jednom
prostoru i sa jedinstvenim umišljajem, pa da ima mjesta primjeni instituta iz
člana 49 Krivičnog zakonika a to je da se radi o produženom krivičnom djelu,
već je sud našao da se radi o dva posebna krivična djela koja su izvršena u
vremenskom kontinuitetu na teritoriji opštine Budva i tačno je da je kod
optuženih postajalo jedinstvo umišljaja, ali ono što je sud opredijeli da ne
primjeni instituta produženog krivičnog djela jeste što ne postoji
istovjetnost oštećenog, a što je neophodnan uslov da bi se krivično djelo
razbojništvo kvalifikovalo kao produženo krivično djelo. Razbojništvo je
složeno krivično djelo, odnosno dvoaktno krivično djelo koje u sebi sadrži
primjenu sile i prijetnje prema licu od koga se nešto zahtijeva-oduzima, dakle
prinudu upravljenu protiv odredjenog dobra gradjana-života, tjelesnog
integriteta, časti, dostojanstva, i ova dobra su vezana za samu ličnost svakog
čovjeka odnosno pripadaju svakom čovjeku pojedinačno. Dakle, konstrukcija
produženog krivičnog djela nije moguća kada su u pitanju krivična djela kojima
se napadaju ove vrijednosti, a odnose se na različite gradjane a ovo sve
imajući u vidu upravo potrebu jače krivičnopravne zaštite gradjana. U
konkretnom slučaju kod oba krivična djela koja su optuženi izvršili kao
saizvršioci, kao i kod trećeg krivičnog djela koga je optuženi R.S. samostalno
izvršio, imamo prinudu, prijetnju, upotrebu sile, dakle povredjI.je najvećih
ličnih dobara gradjana, a radi se o različitim oštećenim, pa konačno, sud
zaključuje da shodno izloženom, konstrukcija produženog krivičnog djela nije
moguća. U prilog ovakvog utvrdjenja suda je i sudska praksa zasnovana
presudama Vrhovnog suda Srbije Kž.br. 107/98, Kž.br. 675/01 ( i Apelacionog
suda Crne Gore Kž.br. 549/07).
Kako nije bilo sumnji u krivicu optuženih R.S., V.R. i C.I., to je sud
prilikom odmjeravanja kazne za izvršena krivična djela u smislu člana 42 stava
1 Krivičnog Zakonika cijenio sve okolnosti koje utiču da kazna bude manja ili
veća pa je prilikom utvrđI.ja svake pojedinačne kazne na strani optuženih
R.S., V.R. i C.I. od olakšavajućih okolnosti cijenio  da se radi o mladjim
licima, optuženi V. i R. su neosudjI.a lica,  dok činjenicu da je optuženi C.
I. osudjujućom presudom Osnovnog suda  u Kotoru zbog kriv.djela iz člana 340
stav 1 tačka 1 i 2 u vezi člana 49 Krivičnog zakonika, kojom je osudjen na
kaznu zatvora u trajanju od 3 mjeseca koja je rješenjem o amnestiji
zamijenjena uslovnom osudom, sud nije uzeo kao otežavajuću, a što sve
proizilazi iz izvoda iz kaznene evidencije na ime ovih optuženih, da su
optuženi V.R. i R.S. lošeg imovnog stanja, da su priznali izvršenje krivičnih
djela, a što je doprinijelo utvrdjI.ju potpunog činjeničnog stanja u ovoj
krivičnopravnoj stvari,  kajanje koje su iznijeli tokom iznošenja svoje
odbrane, dok otežavajućih okolnosti  nije našao pa je ove olakšavajuće
okolnosti tretirao kao osobito olakšavajuće nalazeći da u odnosu na ove
optužene ima mjesta primjeni odredbama člana 45 i 46 Krivičnog zakonika, što
je opredijelilo sud da optuženima R.S., V. R. i C. I. prethodno utvrdi
pojedinačne kazne ispod zakonskog minimuma, i na taj način ublažio propisanu
kaznu za izvršeno krivično djelo, nakon čega je primjenom člana 48 stav 2
Krivičnog zakonika optuženog R.S. osudio na jedinstvenu kaznu zatvora u
trajanju od 4 godine i 8 mjeseci,a optužene V.R. i C.I. na jedinstvene kazne
zatvora u trajanju od po 3 godine i 8 mjeseci, smatrajući da će se ovako
izrečenim kaznama postići svrha kažnjavanja iz člana 32 Krivičnog zakonika a u
okviru opšte svrhe propisI.ja i izricanja  krivičnih sanckija iz člana 4 stav
2 Krivičnog zakonika, te da je ovakva kazna srazmjerna stepenu krivice
optuženih i težini izvršenih krivičnih djela.
Na osnovu čl. 51 st. 1 Krivičnog zakonika optuženim R.S. i V. R. je u izrečenu
kaznu zatvora uračunato vrijeme provedeno u pritvoru u periodu od od
14.01.2011 godine od 19,00 časova pa nadalje dok je obzirom da se optuženi C.
I. nalazi u bjekstvu pritvor odredjen osnovom čl.366 st.1  ZKP koji će mu se
računati od dana i časa lišenja slobode.
Sud je oštećenu firmu “Martex” sa Cetinja na ostvar.je svog imovinskopravnog
zahtjeva uputio na gradjansku parnicu obzirom da je punomoćnik oštećene firme
zatražio da mu se naknadi šteta na ime dobiti koja je izgubljena za period dok
je radnja bila zatvorena, a čije bi utvrdjI.je u ovom postupku iskazivalo
nepotrebno odugovlačenje, a i konačno punomoćnik oštećene firme je u svom
izjašnjenju istakao da će naknadu štete ostvarivati u posebnom gradjanskom
postupku.
Pošto su optuženi oglašeni krivim obavezni su da na ime troškova krivičnog
postupka osnovnom čl. 199 i 200 ZKP plate iznos ovom sudu i to optuženi R.S.
iznos od 33,00€ koji se odnosi na isplatu vještaku ekonomsko-finansijske
struke D. M.; optuženi C. I. iznos od 500,00€ koji se odnosi na isplatu
braniocu po službenoj dužnosti advokatu Dj. J., a svi optuženi solidarno iznos
od 24,00€ koji se odnosi na isplatu putnih troškova svjedoka, te na ime
paušala iznose od  po 100,00 €, sve prednje u roku od 15 dana od dana
pravosnažnosti presude na žiro račun Višeg suda u Podgorici br.832-7113-04 pod
prijetnjom prinudnog izvršenja.
Na osnovu izloženog odlučeno je kao u izreci presude.  
VIŠI SUD U PODGORICI
Dana 06.05.2011. godine
ZAPISNIČAR
PREDSJEDNIK VIJEĆA-SUDIJA
Sanja Radosavović   s.r.
Valentina Pavličić s.r.  
PRAVNA POUKA:Protiv ove presude dozvoljena je žalba Apelacionom sudu Crne Gore
u roku od 15 dana od dana prijema pismenog otpravka presude a preko ovog suda.  
Za tačnost otpravka tvrdi i ovjerava  
