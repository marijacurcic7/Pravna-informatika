K.br. 241/05
U IME CRNE GORE
VIŠI SUD U PODGORICI, u vijeću sastavljenom od sudije Jović Dragoja, kao
predsjednika vijeća i sudija Đuranović Dragane i Aleksić Snežane, kao članova
vijeća, uz učešće namještenika suda Branke Vejnović, kao zapisničara, u
predmetu optuženog L.D. iz P., zbog krivičnog djela teško ubistvo u pokušaju
iz čl.144 tač. 3 u vezi čl. 20 Krivičnog zakonika, nakon održanog glavnog i
javnog pretresa, dana 21.01.2013. godine, kojem su prisustvovali zastupnik
optužnice, Lepa Medenica, zamjenik Višeg državnog tužioca u Podgorici,
optuženi i njegov branilac, R.Z., advokat iz P., donio je i dana 29.01.2013.
godine, javno objavio
P R E S U D U
OPTUŽENI L.D., od oca A. i majke D., rodjene R., rodjen ... godine u P., gdje
je i nastanjen Ul. V.I.P. br .. ulaz .. stan .., Crnogorac, mašinski tehničar,
bez zaposlenja, oženjen, otac dvoje djece, vojsku služio, vodi se u VE P.,
dobrog imovnog stanja,
na osnovu čl.373 tač.1 Zakonika o krivičnom postupku u vezi čl.10 st.1
Krivičnog zakonika
OSLOBAĐA SE OD OPTUŽBE
Kojom je predstavljeno da je:
Dana 01.07.2005.godine, oko 15,40 časova, u P., u Ulici C.S., odbijajući od
sebe istovremeni protivpravni napad, koji se sastojao u tome što je, prilikom
rasprave sa K.R., iz čijeg se društva izdvojilo jedno nepoznato muško lice
koje je pucalo u njegovom pravcu, iz pištolja nepoznate marke, cal. 9 mm, i
sam uzvratio ispaljivanjem projektila iz pištolja marke "B." M 98 FS fab. br.
....., cal.9 mm, kojom prilikom je sa umišljajem pokušao da liši života
nepoznatog izvršioca krivičnog djela ubistvo u pokušaju i pritom sa umišljajem
doveo u opasnost život još nekog lica, tako što je, odbijajući taj istovremeni
protivpravni napad, ispalio 13 metaka, dok je nepoznati izvršilac, iz pištolja
nepoznate marke cal. 9 mm, u njegovom pravcu ispalio pet metaka, od kojih ga
je jedan pogodio u desnu ruku nanoseći mu laku tjelesnu povredu - prostrijelnu
ranu u predjelu desne nadlaktice sa okrznućem desne ramenjače u srednjoj
trećini, pri čemu je, od metaka ispaljenih iz oba pravca, pogođeno zadnje i
prednje vjetrobransko staklo parkiranog putničkog vozila marke "TR4", bez reg.
oznaka, dok je, iz pravca odakle je pucao optuženi, pogođeno zadnje
vjetrobransko staklo vozila marke "M", reg. br. ...., vlasništvo oštećenog
B.I., koji se u tom trenutku nalazio u vozilu, te je tako umišljajno doveo u
opasnost život još nekog lica - oštećenog B. I., kao i slučajnih prolaznika,
jer je postojala mogućnost da na liniji pucanja budu pogodjeni od ispaljenih
metaka, kao i rikošeta projektila koji su udarili u asfaltnu podlogu,
čime bi izvršio krivično djelo teško ubistvo u pokušaju iz člana 144 tačka 3 u
vezi člana 20 Krivičnog zakonika, jer je postupao u nužnoj odbrani
Troškovi krivičnog postupka u iznosu od 1.493,90 € padaju na teret budžetskih
sredstava suda.
O b r a z l o ž e n j e
Viši državni tužilac u Podgorici optužnim aktom Kt. br. 154/05 od 28.11.2005.
godine, stavio je na teret optuženom L.D. izvršenje krivičnog djela teško
ubistvo u pokušaju iz člana 144 tačka 3 u vezi člana 20 Krivičnog zakonika,
ali je sud utvrdjeno činjenično stanje prilagodio rezultatima izvedenih dokaza
na način kako je to opisano u izreci presude.
Sud je u dokaznom postupku u skladu sa zakonom neposredno saslušao svjedoke
L.Lj., dr Š.B., dr K. M., dr D.Ž., vještake hemijske struke I.A., medicinske
struke dr. N.K., psihijatra dr G.Ž., pročitao iskaze svjedoka B.I., M.D.,
R.A., R.G., K. B., K. R., K.N., A.Z., nalaz i mišljenje vještaka balističke
struke B.B. br. 2619/05 i njegovo neposredno izjašnjenje sa glavnog pretresa
koji je održan 24.10.2011. godine, zapisnik o uvidjaju istražnog sudije
Kri.br.390/05 od 01.07.2005.godine, službenu zabilješku KU 1509/2005 od
03.07.2005.godine, službenu zabilješku KU 1509/2005 od 03.07.2005.godine
povodom izvršenog kriminalističko tehničkog pregleda putničkog vozila "T.",
službenu zabilješku KU br. 1509/2005 od 02.07.2005. godine, službenu
zabilješku KU br. 1509/2005 od 03.07.2005. godine, službenu zabilješku KU br.
1509/2005 od 03.07.2005. godine sačinjena od strane interventne jedinice,
službenu zabilješku KU 1509/2005 od 03.07.2005. godine sačinjena od strane
MUP-a RCG CB Podgorica, službenu zabilješku KU 1509/2005 od 01.07.2005. godine
sačinjena od strane MUP RCG OP Zabjelo, službenu zabilješku KU 1509/2005 od
03.07.2005. godine CB Podgorica, službenu zabilješku KU 1509/2005 od
03.07.2005. godine sačinjena od strane MUP RCG CB Podgorica OP Zabjelo,
službenu zabilješku KU 1509/2005 od 03.07.2005. godine sačinjena od strane CB
Podgorica u vezi preuzimanja vozila iz OB Cetinje, službenu zabilješku KU
1509/2005 od 03.07.2005. godine sačinjena od strane MUP RCG CB Podgorica OP
Zabjelo, službenu zabilješku KU 1509/2005 CB Podgorica Zabjelo od
01.07.2005.godine, službenu zabilješku KU 1509/2005 od 03.07.2005. godine
sačinjena od strane CB Podgorica OP Blok V, službenu zabilješku KU 1509/2005
od 03.07.2005. godine sačinjena od strane CB Podgorica SP JRM OB Blok V,
izvještaj MUP-a RCG KU 1509/2005 od 06.07.2005.godine o tehničkoj obradi i
identifikaciji, a) papilarnih linija na vozilu marke "T" reg.br. ....
vlasništvo K.B., b)papilarnih linija na vozilu marke "J.č." reg. br. ....
vlasništvo K. R., zapisnike (šest) MUP-a CB Podgorica, KU br. 1509/2005, svi
od 03.07.2005. godine, o prepoznavanju lica od strane svjedoka R.G. i B.I., na
saglasan prijedlog stranaka pročito nalaz i mišljenje Centra za krim. tehniku
MUP RCG br. 2620/05 od 15.07.2005. godine, o izvršenom biohemijskom
vještačenju, nalaz i mišljenje Centra za krim. tehniku MUP RCG br. 2619/05 o
izvršenom balističkom vještačenju i pregledu PMV marke "T" R4, izvještaj
Centra za krim. tehniku MUP-a RCG br. 2654/05 od 25.07.2005. godine o pregledu
"parafinskih rukavica", izvod iz KE MUP-a CB Podgorica broj
19-245/05-11020/2-1428 od 25.07.2005. godine, te je izvršio uvid u skicu lica
mjesta i fotodokumentaciju sačinjenu od strane MUP-a CB Podgorica pod br.
47-18-244-669/1285 od 01.07.2005. godine, skicu lica mjesta i
fotodokumentaciju sačinjenu od strane MUP-a CB Podgorica pod br.
47-18-244-672/1290 od 03.07.2005. godine i skicu lica mjesta i
fotodokumentaciju sačinjenu od strane MUP-a CB Podgorica pod br.
47-18-244-671/1289 od 03.07.2005. godine.
Optuženi L.D.  u svojoj odbrani pred ovlašćenim policijskim službenikom naveo
je da je dana 01.07.2005. godine, nešto prije 10,00 časova, kod njega, po
prethodnom dogovoru došao njegov drug M.D. iz C. kako bi njih dvojica i K.B.
zv. “B.“, razjasnili okolnosti međusobnog novčanog potraživanja, a malo zatim
kod optuženog je nepozvan došao A.Z. iz P. sa kojim se gotovo svakodnevno
druži. Naime, prije 5-6 godina, K.B. ga je upoznao sa M.D. i zamolio ga da
istom pozajmi 50.000 maraka, da bi ga par dana nakon toga zamolio da M.D.
pozajmi još 25.000 maraka. Optuženi je dao i ovaj iznos tražeći tom prilikom
da mu M. da u zalog neku nekretninu. B.K. mu je rekao da M. ima dosta
nekretnina koje se ne vode na njegovo ime, te da jedan stan M. ima u B., u
stambenoj zgradi koju je gradio B. i da taj stan, po završetku radova, neće
biti upisan na M. ukoliko on do tada ne vrati pozajmljeni novac. Poslednje
dvije–tri godine, u više navrata, optuženi je zahtijevao od M. da mu vrati
novac ili ukoliko ga nema da mu prepiše pomenuti stan i isti mu se pravdao da
trenutno nema novca i da B. poštede cijele priče zbog ozbiljnih porodičnih
problema koje je tada imao, tako da je potraživanje optuženog ostalo
nerazjašnjeno i neregulisano do kritičnog događaja. Kako je bio u saznanju da
K.B. prodaje porodičnu kuću koju ima u P., u ulici gdje živi optuženi, a
znajući i da jedan njegov indirektni poznanik, A. sa K., ima namjeru da kupi
kuću u P., optuženi je smatrao da bi bilo dobro da ih poveže i pri tom
iskoristi priliku da sa M.D. i K.B. raščisti međusobne obaveze. Dogovoreno je
da se nađu 01.07.2005. godine, oko 10,30 časova u stanu optuženog i u
dogovoreno vrijeme pojavio se M.D., dok je K. B. u stan došao između 12,00 i
13,00 časova, tako da je tada u stanu pored optuženog bio K.B., M.D. i A.Z..
Obzirom da je K.B. čovjek sa mnogo obaveza, do koga je teško doći, dogovoreno
je bilo da optuženi kontaktira Albanca kada ”obezbijedi” njegovo prisustvo.
Dolaskom B.K. u stan, poveo se razgovor o novcu koji je svojevremeno uz
garanciju K., optuženi dao M. D.. K. je bio zatečen razgovorom koji se poveo
ne sporeći da je tako bilo, što nije sporio ni D. M.. K.je uputio više
uvredljivih riječi D.M., podsjećajući ga da mu je već davao novac i čudeći se
da pomenuti dug još uvijek postoji. U toku, prilično žustre rasprave K. je M.
udario jednom ili dva puta pesnicom ili otvorenom šakom, da bi u jednom
trenuku M. gađao većom čašom za pivo i pogodio ga u bradu. Optuženi se
umiješao tražeći od B.K. da se ne obračunava sa D. M. u njegovoj kući. K. se
više puta izvinuo optuženom i nakon pola sata od njegovog dolaska u stan,
otišao je zbog opreuzetih obaveza sa riječima da će doći sa svojim stricem i
bratom u 15,00 časova “kako bi ovo govno prevarantsko dug potvrdilo i pred
njima”, misleći na M., što bi ujedno bilo i pravdanje B. pred svojom familijom
za novac koji je trebao da da optuženom. Nakon K. odlaska u stan je došla
supruga optuženog Lj., da bi K. po dogovoru došao u 15,00 časova, ali sam i na
pitanje optuženog gdje su njegov stric i brat, isti je odgovori da nije
nephodno da dolaze i razgovor o pomenutom dugu je nastavljen, samim tim i
svađa njegova sa M.D.. B. je bio jako uzrujan, uzbuđen, glasno je vikao i
histerisao što se čulo na ulici i u zgradi. Kako je u tom trenutku na TV
aparatu bila uključena kamera, odnosno video nadzor ulaznih vrata i hola
zgrade, optuženi je primjetio da B. brat R. i još neka lica pokušavaju
bukvalno da provale u zgradu. Pretpostavio je da je takvo ponašanje posledica
toga što su čuli da B. viče i pomislili da mu je potrebna pomoć. Kako je među
tim licima prepoznao B. brata R., pitao je B. o čemu je riječ i ko su ostali
ljudi. Nije dobio odgovor i kako je bio postignut dogovor da se B. i D., istog
dana, oko 20,00 časova nađu na C., a da svi pođu do B. kuće koju prodaje,
optuženi je B. ispratio do lifta i isti mu se više puta, prije ulaska u lift
izvinuo. Čim je ispratio B., optuženi je izašao na balkon svog stana, gdje se
već nalazila njegova supruga Lj., da bi vidio ko su lica koja su u društvu sa
B. bratom pokušala da provale u zgradu. Od momaka koje je vidio, dvojica su mu
bila nepoznata, a jednog koji je bio tridesetih godina, visočiji, prirodno
razvijen, koščat i smeđ, znao je iz viđenja jer ga je nekoliko puta vidio u
društvu sa B. i po razgovoru koji je vodio potom sa njima zaključio je da su i
oni C.. Dok je stajao na balkonu primjetio je da B. iz zgrade odlazi desno u
pravcu svog vozila, koje je tu prethodno parkirao, ulazi u njega, okreće se i
kreće ka svojoj kući i tada je zastao ispred zgrade oputuženog i svom bratu i
pomenutim mladićima rekao da se udalje i pođu za njim, jer nema nikakvih
problema. Tada su B. brat R. i pomenuti mladići bili ispred zgrade, gledano sa
balkona više lijevo, udaljenosti nekih 10-15 metara i sa optuženim su vodili
žustru i neprijatnu raspravu uz uzajamno vrijeđanje i psovke. Tom prilikom
optuženom su upućene brojne prijetnje, da će se popeti gore i sve ih pobiti u
stanu, uz insistiranje da otvori vrata ako nije “p….” ili da siđe da mu oni
pokažu. Tada se B. nalazio izvan vozila, nekih 10-20 m iza njih i ponovo, više
puta, pozivao brata i ostale da se udalje i prekinu svađu, ali oni ga nijesu
poslušali i tada je primjetio kako dvojica potežu pištolje, među njima i već
opisani momak i ispaljuju nekoliko hitaca u pravcu optuženog. Okrenuo se u
desno i na podu ugledao suprugu Lj., za koju je, u tom trenutku, pretpostavio
da je pogođena , utrčao je u dnevni boravak, uzeo je svoj pištolj koji je bio
ispod televizora, vratio se na balkon i u njihovom pravcu ispalio više metaka.
Kada se vratio na balkon oni nijesu bili na mjestu odakle su počeli da pucaju,
već nekih 10-tak metara unazad, zaklonjeni iza više vozila. Opisanog mladića
primjetio je pored vozila marke ”TR4”, džipa starije proizvodnje, a drugog
mladića koji je pucao sa druge strane ulice. Ako bi pretpostavljao ko ga je u
toj pucnjavi pogodio u desnu ruku kada mu je ispao pištolj, gotovo sa
sigurnošću mogao bi da tvrdi da je to uradio mladić kojeg je opisao, jer mu se
čini da je pucao nekako profesionalno, sa zadrškom među opaljenjima i uz
nišanjenje. Dok se nalazio na balkonu čuo je i osjetio da je nekoliko hitaca
završilo u mojoj neposrednoj blizini i po fasadi zgrade. Kako je bio pogođen u
ruku ušao je u sobu i zamolio D. i Z. da ga povezu do bolnice što su oni i
uradili njegovim vozilom marke “A” reg. ozn. …. i tom prilikom njegov pištolj
ostao je na zadnjem sjedištu vozila, obzirom da ga je izlaskom iz stana ponio
sa sobom. Ponavlja da je prilikom prvog izlaska na balkon, ispred zgrade
primjetio B. brata i ta tri mladića, koji su se nalazili više lijevo, gledano
sa balkona, na udaljenosti od nekih 10-tak metara, raspravljajući žustro sa
optuženim, upočetku više grupisani, a kako je rasprava odmicala kretali su se
unazad i nekako su se izdvojila dva mladića, koja su sa te pozicije i
zapucali, dok su R. i još jedan mladić ostali na početnoj poziciji. Vidio je
kada su potegli oružje, koje im je bilo za pojasom iza leđa i kod opisanog
mladića jasno je vidio da se radi o pištolju, dok za drugo oružje nije siguran
koje je. Pištolj optuženog je marke “B”, kalibra 9x21 mm i prije nego što ga
je kritične prilike uzeo, kada su neuspješno pokušali da ga spriječe D. i Z.,
nalazio se u tašni ispod televizora. Za pomenuti pištolj ima uredno izdatu
dozvolu od strane CB P. i isti nikada nije ni upotrijebio ni zlouptrijebio.
Kod K. B. i njegovog brata R. nije vidio oružje, niti da oni pucaju, a kada je
pucnjava počela više ih nije ni primećivao. Dodaje da ga mu je lično K. B.
saopštio da prodaje kuću u P. i kuću na S. S., vjerovatno, računajući da bi
mogao da mu pomogne da nađe potecijalnog kupca, što je optuženi i uradio
kontaktirajući pomenutog A sa K koji se toga dana nije pojavio, najprije zato
što se B. nije pojavio u 10,30 časova, a kasnije zbog svega što se desilo.
Ostao je pri navedenoj odbrani i kada je saslušavan pred istražnim sudijom, s
tim što je pojasnio i dodao da nakon što je B. izašao iz njegovog stana, a
prije ulaska u lift , isti se sa optuženim izljubio. Kako se još dolje moglo
čuti lupanje i pokušaj da se otvore vrata zgrade, optuženi je izašao na balkon
da vidi ko to pokušava na silu da uđe u zgradu i kako je u tom trenutku B.
izašao iz zgrade, ljudi koji su lupali prestali su sa tim i krenuli su sa B.
prema ulici. B. je potom ušao u svoje vozilo koje je ostavio ispod balkona
optuženog, produžio istočno do kraja ulice od zgrade optuženog, okrenuo se i
istom ulicom vratio da bi zastao ispod balkona optuženog i pozvao svoga brata
R. i momke da idu prema njegovoj kući. B. je produžio u pravcu svoje kuće
nekih 30-40 metara, pa kada je vidio da pomenuta lica ne idu za njim, izašao
je iz kola i rukama im dao znak da uđu u svoja kola i krenu za njim. Smatra da
B. i on nijesu ništa izazvali, već su se prijateljski rastali, a žena
optuženog je B. zaustavljala i na ručak. Dok je B. prolazio ulicom optuženog
prema svojoj kući, njegov brat R. je razgovarao sa optuženim koji se nalazio
na balkonu u smislu da im otvori da dođu kod njega i pitao ga “šta si ovo
uradio B.”. Pretpostavio je da R. to pitao jer je vidio da je B. potrešen, pa
mu je odgovorio da je potrešen zbog svađe sa D. M. Mada je bio sumnjičav jer
nigdje nije vidio D., pretpostavlja da je R. razumio o čemu priča. Ljudi koji
su bili sa R. su insistirali da prekine raspravu sa riječima prekini razgovor
sa tom pizdom, ajde da slomimo vrata i idemo gore”. R. ništa nije govorio, dok
je optuženi odgovorio da mu je gore porodica, te da prvi put kada se sretnu na
ulici provjere da li je to, kako ga nazivaju ili nije. Tada dvojica počinju da
se izdvajaju, hodom unazad prema B. kući, vade pištolje iza pojasa sa leđne
strane i tako hodajući prešli su nekih 10 metara i još nijesu bili došli do
raskrsnice gdje se odvaja ulica između ulice optuženog i susjedne, kada su
okrenuli pištolj prema optuženom i počeli da pucaju. Za to vrijeme R. je sa
trećim licem ostao ispod pomenutog balkona. Misleći da je njegova supruga,
koja je bila iza njega, ranjena, nakon što je uz vrisak pala, optuženi je ušao
u sobu gdje su bili M. i A., uzeo svoj pištolj i izašao na balkon.
Pretpostavlja da je pucao samo jedan od one dvojice, kada su prvi meci
ispaljeni, prije nego što je optuženi uzeo pištolj. Izlazeći na balkon sa
pištoljem u ruci jedan od one dvojice što su imali pištolje zaklonio se iza
džipa “TR4”, a drugi je legao na travu preko puta “T” i zaklonio se iza vozila
koje je bilo na travi. Kada se pojavio optuženi sa pištoljem, tada je pucao
onaj koji je bio zaklonjen iza džipa, a to je isti onaj koji je prvi počeo da
puca. Potom je optuženi ispalio nekoliko metaka prema džipu, da bi tada počeo
da puca i onaj drugi koji je na travi. Optuženi uglavnom puca prema džipu, i
misli da je samo jednom skrenuo u drugom pravcu odakle dolazi vatra. Za
vrijeme pucnjave, ne vidi gdje su R., mladić koji je bio ostao sa njim i B.
Dok je trajala pucnjava vidio je kako ispred zgrade, neki ljudi, iznose
njegovu ženu na rukama i optuženi je tada, sjećajući se da je ona pala, bio
još više u uvjerenju da joj se nešto desilo, odnosno da je pogođena metkom. U
tom trenutku osjeća da su ga pogodili u desnu ruku, koja je odletjela unazad,
usled čega mu je ispao pištolj koji je dohvatio lijevom rukom i ušao u dnevnu
sobu, poslije čega optuženi nije više pucao, dok su pomenuta dvojica nastavila
da pucaju. Osim sa ove dvije tačke koje je objasnio, misli da sa drugih
pozicija nije pucano na njega. Zbog obilnog krvarenja iz desne ruke zamolio je
prisutne M. i A. da ga povedu u bolnicu.
Kroz odgovore na pitanja suda pojašnjava da nikakvo oružje nije vidio kod B.,
dok je isti bio kod njega na stan, niti kod R., za koga zna da je kritične
prilike imao lulu i misli da je na sebi imao kariranu košulju i pantalone, ne
zna kakve. Sa R. je u dobrim odnosima i dešavalo se da optuženi miri K. kada
se posvađaju, te da R. nije pozivao u svoj stan jer ga je začudilo da je mogao
i da pomisli da je B. nešto napravio. Ponavlja da jednog od one troice mlađih
koji su bili sa R., zna sa C., po liku a ne po imenu. Misli da je to onaj koji
je pucao iz džipa i pretpostavlja da ga je on pogodio, a ovo iz razloga jer je
ulazna rana sa unutrašnje strane desne nadlaktice, a izlazna sa zadnje strane,
pa tako kretanje projektila nije moglo doći sa drugog mjesta, jer da ga je
pogodio onaj drugi to bi moralo biti sa vanjske strane desne nadlaktice.
Razdaljina između ove dvojice koja su pucala bila je za širinu ulice, i više
od toga, pretpostavlja bar 10-tak metara. Njegovu suprugu nosile su komšije G.
i Ž. čije prezime ne zna i koji stanuju u kuću koja je preko puta njegove
zgrade. Ponavlja da lica koja su pucala na njega nijesu ni B. ni R. K. Misli
da bi mogao prepoznati ovoga koji je pucao iza “T”, da isti ima smeđu kosu
dužine 2-3 cm, koščat, visine oko 185 cm i da nije proćelav. Drugi koji je
pucao je imao izrazito crnu kosu, dok ovaj koji je ostao sa R. ne može da
opiše, ali misli da je imao sličnu frizuru kao ova dvojica. Po procjeni
optuženog prema njemu je ispaljeno više od 5 metaka, dok je on iz svog
pištolja ispalio sve što je bilo u njemu, a to je 12-13 metaka. Inače u
pištolj može stati 15 metaka, ali je optuženi držao metak, dva manje da ne bi
opterećivao šanžer u pištolju. Kada je iz dnevnog boravka krenuo sa pištoljem
u ruci u tome su pokušali da ga spriječe D. M. i Z. A., na kojima nije
primjetio povredu.
Nakon što mu je pročitan zahtjev za sprovođenje istrage, optuženi je u
prisustvu svog branioca pred istražnim sudijom, naveo da i dalje tvrdi da taj,
koji je pucao sakriven iza vozila džip “T”, zna iz viđenja, sa C., ne zna kao
se zove, ali kada bi ga vidio sigurno bi ga poznao. Dodaje da osim troice
momaka koje je ranije pomenuo, u blizini R. K. su bila sigurno još dvoica.
Nikog od tih momaka, uključujući ove koje je sad pomenuo ne poznaje izuzev
ovog za kojeg je rekao da ga zna iz viđenja i da bi ga prepoznao. Poznaje K.
N., P. i P., koje je upoznao dolazeći u N. k. na C.. P. i P. je vidio nekoliko
puta na C. i dešavalo se da se sa njima pozdravi i rukuje, ali nikada nije
razgovarao, dok sa N. jeste. Kritičnog dana u blizini R. K. je bio N. K., dok
za P. i P. nije siguran, odnosno mogao bi da tvrdi da je bio i N. rođeni brat,
a da li je to P. ili mu je ime drugačije nije siguran.
Nakon što mu je ukazano da je rekao da poznaje K. P., te da se izjasni da li
je P. bio kritične prilike u blizini njegove zgrade, optuženi je odgovorio da
misli da ga je vidio.
Razlike u kazivanju koje se ogledaju u ranijoj tvrdnji okrivljenog da iz grupe
ljudi koji su bili zajedno sa R. nikog ne poznaje, izuzev što zna iz viđenja
ovoga koji je pucao sakriven iza vozila “T.”, objašnjava time što nikog od
njih lično ne poznaje, izuzev N., i da je bila velika brzina razvoja samog
događaja . Kako je vrijeme odmicalo, prisjećao se detalja događaja, zbog čega
je u mogućnosti da danas više toga saopšti. Sa sigurnošću tvrdi da N. K. nije
pucao, kao ni P. i P., jer su se nalazili desno od optuženog, na asfaltu tj.
na ulici.
Nakon što mu je ukazano da je u svojim ranijim iskazima nije pominjao da neka
od ovih osoba stoji na asfaltnoj površini ulice, desno od njegovog balkona,
već je govorio o tome da je druga grupa bila na zemljanom platou, nasuprot
ovima koji su bili iza vozila “T”, optuženi je objasnio da je jedan, koji je
otišao prema džipu i iza njega se zaklonio, bio sam, a njih 3-4 su otišli na
zemljano proširenje, gdje se jedan od njih sklonio iza vozila “…”, tamno sive
boje, dok su ostali otišli na zemljano proširenje, ali sa njegove desne
strane, 40-tak metara od pomenutog vozila “M”, tako da su mu došli u desno i
ostali su na tom proširenju. Optuženi je istakao da je tu i asfalt i zemljano
proširenje i da ne može da se tačno sjeti da li su oni bili na asfaltu ili na
zemlji, imajući u vidu da mu je sva pažnja bila okrenuta prema čovjeku koji je
pucao iza džipa “T”. I dalje tvrdi da je na njegovoj desnoj ruci ulazna rana
metka ova koja se nalazi sa unutrašnje strane nadlaktice, a da je izlazna ona
koja se nalazi sa zadnje strane nadlaktice i da je u trenutku kada je pogođen,
bio okrenut prednjim dijelom tijela prema onom koji je na njega pucao, čija je
ruka, moguće, bila ispružena više ili manje. Naglašava da nikakvog razloga za
konflikt nije bilo, da je prvi put na balkon izašao bez pištolja i da je
prepoznao R. i N. i shvatio da oni čekaju B., dok ostale u tom trenutku nije
prepoznao. Dok je bez pištolja bio na balkonu na njega su ispaljena dva hica,
prije nego što je ušao da uzme pištolj. Prvi hici su došli negdje sa pola
rastojanja između njega i džipa “T”. Ne može tačno da se izjasni koliko je
vremena prošlo od trenutka kada je ušao da uzme pištolj, do povratka na
balkon. Z. A. i D. M. su pokušali da ga spriječe u njegovoj namjeri da sa
pištoljem izađe na balkon, ali nijesu uspjeli. Njegova supruga Lj. to nije
pokušavala jer je već bila pala na balkon. Nije mogao da se izjasni da li je
izlazeći ponovo na balkon bio u uspravnom ili sagnutom položaju, te da je
ispucao vrlo brzo sve metke koji su bili u pištolju. Ubrzo, nakon izlaska sa
pištoljem na balkon, pogođen je u ruku i ponavlja da se sa dva mjesta pucalo
na njega i da je jedno mjesto iza vozila džip”T”, a drugo iza “M”, tamno sive
boje koje je bilo na zemljanom proširenju. Nakon što je ranjen i kada je vidio
obimno krvarenje osjetio je strah za svoj život, te da nakon B. odlaska iz
njegovog stana nije imao razloga da pomisli da će se sve ovo odigrati niti da
će doći u situaciju da se brani pištoljem.
U odbrani na glavnom pretresu dodatno je pojasnio da je momak koji ga je
vrijeđao i prijetio mu ispalio jedan ili dva projektila u pravcu balkona gdje
se okrivljeni nalazio, a momak koji je bio u društvu sa pomenutim je vadio
pištolj. Nakon što je vidio da je njegova supruga pala, a misleći da je
pogođena, okrivljeni je utrčao u dnevnu sobu, uzeo svoj pištolj koji se
nalazio u torbici i pored toga što su prisutni pokušavali da ga spriječe,
izašao je na balkon i pucao u pravcu pomenute dvojice koji su prethodno pucali
na okrivljenog i njegovu suprugu. Poslije ispaljena 2-3 metka projektil ga je
pogodio u predjelu desnog ramena i pošto se radilo o automatskom pištolju
uspio je da ispruži ruku i ne nišaneći u bilo koga ispali preostale metke.
Lica koja su pucala u njega ne poznaje i pretpostavlja da su bila u društvu sa
K. B. Naglašava da je njegova supruga pala nakon prvih ispaljenih metaka u
pravcu njih, a misleći da je pogođena izgubio je razum, uletio u sobu, uzeo
pištolj i događaj se odigrao kao što je već rekao.
Kroz odgovor na postavljeno pitanje je pojasnio da su pomenuta lica pucala sa
udaljenosti od 5-6 metara i da su bili veoma blizu mjesta gdje se okrivljeni
nalazio, jer je visina terase u odnosu na prizemlje oko 2,5 metara, tako da su
mogli da vide čitavu njegovu figuru sa “otvorene terase”. Kada je ušao i
izašao iz stana sa pištoljem u ruci oni se više nijesu nalazili na pomenutoj
poziciji, već su bili udaljeni 20 metra kada je i pogođen u ruku, na
pozicijama koje je prethodno objasnio u svojoj odbrani.
Na glavnom pretresu je objasnio da je, prilikom izlaska na balkon kako bi
vidio ko su ti ljudi koji su prethodno nasilno pokušavali da uđu u zgradu,
primjetio K.R., N. K. i jednog od njegove braće i još dvojicu momaka koja su
bila pored njih, na mjestu koje je više puta pominjao u svojoj odbrani. Kako
je već objasnio zbog čega je prvi put pomenuo samo R. i tog jednog nepoznatog
mladića, ostaje pri tvrdnji koju je iznio na zapisnik kod istražnog sudije, a
što je ponovio na glavnom pretresu. Kada je započela pucnjava pod okolnostima
koje je već opisao tada više nije vidio K. R., K. N. i njegovog brata, za koje
je pretpostavio da su negdje pobjegli, već je pažnju usmjerio na one koji su
pucali na njega. Tom prilikom se okrivljeni nije prepirao i svađao sa K. N.,
već je se razjašnjavao sa K. R., objašnjavajući mu da se nije svađao sa K. B.,
već da je B. u konfliktu sa M. D.
Radi boljeg sagledavanja i dinamike cjelokupnog događaja i razjašnjenja
pojedinih odbrambenih tvrdnji okrivljenom je pokazan fotoelaborat, koji je tim
povodom sačinjen od strane ovlašćenih lica. Okrivljeni je je u vezi mjesta
gdje su se nalazili K., pokazao na mjesto gdje se vidi parkirano policijsko
vozilo na fotografiji br.6 u fotoelaboratu, a da je ispred njih, između
parkiranog zelenog vozila i drugog bijelog, čini mu se marke “G”, nalazila su
se ta dvojica njemu nepoznatih momaka koji su pri povlačenju pucali na njega
sa pozicije koja odgovara parkiranom vozilu crvene boje. Okrivljeni se u tom
trenutku nalazio na balkonskoj terasi, koja je bliže obilježena strelicom na
fotografiji broj 8 u fotoelaboratu, tačnije, tamo gdje se vidi strelica bila
je njegova supruga, a on se nalazio u blizini klima uređaja, na drugoj strani
terase. Pri kretanju unazad jedan od njih se zaustavio i sakrio ispred prednje
regije vozila “T”IV koje se vidi na fotografiji broj 11 I 12, dok je drugi
otišao malo dalje, preko sasušenog travnjaka, zaustavio se kod jednog
parkiranog “M” i zalegao na travu. Misli da se taj “M” vidi na fotografiji
broj 12 iza dvoje parkiranih vozila, okrenut u poprečnom položaju u odnosu na
mjesto gdje se okrivljeni nalazio. Na toj fotografiji ispred “M” vide se dva
vozila, od kojih je jedno prednjom regijom okrenuto u pravcu terase
okrivljenog, a drugo zadnjom regijom, a pored tih vozila se nalazilo petoro
ljudi, od kojih su dva momka bila u žutim majicama. Namjera mu je bila da ih
što više udalji od zgrade i misli da njegovim pucanjem njihovi životi nijesu
bili ugroženi jer su bili sakriveni iza pomenutih putničkih vozila, dok je
okrivljeni bio na brisanom prostoru. Pištolj je bio podešen na rafalnu paljbu,
tako da je u veoma kratkom vremenskom intervalu ispalio pomenuti broj hitaca.
Misli da je jedanput pucao u pravcu onog koji je bio sakriven iza džipa, a
koji je više puta pucao u njegovom pravcu. Želio je samo da zaštiti svoju
porodicu, a da je imao namjeru da ih ubije izašao bi ispred zgrade i pucao u
njih odmah nakon što je vidi da žele nasilno da uđu u zgradu. Naglašava da im
je najtačniji opis položaja mjesta gdje su se pomenuta lica nalazila dao nakon
uvida u pojedine fotografije iz fotoelaborata, a sve ranije što je kazivao i
što se ne podudara sa ovim iskazom, posledica je pogrešnog razumijevanja onoga
što je govorio i nejasne slike koju je takvim opisima mogao stvoriti kada je u
tom smislu davao odbranu u prethodnom postupku.
Na glavnom pretresu svjedok K. B. je pojasnio da je 01.07.2005. godine sa S.
B., vlasnicom agencije za nekretnine, dogovorio susret u stanu D. L. koji živi
u ul. C. s. u P., radi obavljanja razgovora koji se ticao prodaje njegove
porodične kuće koja se nalazi stotinka metra od D. stana. Predložio je da se
nadju u D. stanu jer je i D. na naki način bio ovlastio da pronađe
potencijalnog kupca, jer je želio da pomenutu kući zbog ličnih potreba što
prije proda. Negdje oko 13,00 časova svjedok je stigao u stan D. L. i tamo
zatekao i njihovog prijatelja M. D. sa C.. Vodili su uobičajne razgovore,
očekujući S. koje nije bilo, a pošto je svjedok je zbog obaveza u T.S. Crne
Gore, čiji je predsjednik, morao da pođe dogovorili su se da se nađu u
popodnevnim satima. Kada je izašao iz zgrade otišao je do svog vozila “T” ….,
koje je bilo parkirano u blizini ulaza. Čim je ušao i stavio vozilo u pogon,
prolazeći pored D. ulaza čuo je da ga zove njegov rođeni brat K.R. zv. ”R.”
riječima “B., B. tu sam”. Prije dolaska u D. stan sa svojim bratom R. se sreo
u piceriji “P.”, koja se nalazi u blizini … banke, i dogovorio se da nakon
susreta u D. stanu, odu negdje na ručak, jer je mislio da će prodaja kuće tog
dana biti završena. Za trenutak svjedok je izašao iz kola i vidio je na
balkonskoj terasi D. L. koga je pozdravio sa riječima “Kralju vidimo se” i
tada je započela pucnjava. Svjedok je rekavši bratu R. da bježi, pobjegao u
pravcu svoje kuće i kako je odmah sagnuo glavu nije vidio ko je na koga pucao,
samo se čulo “bježi, bježi”, alio ne zna ko je to govorio, da li neko od
građana koji su tuda prolazili ili neko od onih koji su bili u sukobu. Ne zna
koliko je projektila ispaljeno. Trčao je do svoje kuće i tamo je sreo svog
prijatelja K., kome je ispričao šta se desilo i koga je pozvao da sa njim pođe
po kola koja su ostala parkirana ispred D. stana, na šta mu je K. odgovorio da
je tamo gužva i da je bolje da slučaj prijavi policiji. K. ga je povezao
svojim kolima i kako je usput vidio jednog policajca, izašao je iz kola
ispričao šta se desilo, a kasnije je otišao i do policijske stanice gdje je
dao izjavu u vezi ovog događaja. Rekao je da je došlo do pucnjave i da ne zna
ko je u tome učestvovao, da su mu kola ostala na parkirana licu mjesta i da se
u njima na zadnjem sjedištu nalazila dokumentacija koja je govorila o tome
gdje je trebao da pođe u popodnevnim satima.
Kroz odgovore na postavljena pitanja svjedok je naveo da za nepuni sat ili dva
vremena koliko se nalazio u D. stanu, u očekivanju dolaska vlasnice pomenute
agencije, nije bilo nikakve rasprave niti svađe oko bilo kakvog spornog
pitanja. Ne zna da li je njegov brat R., prije nego što je njega pozvao, a dok
se nalazio ispred zgrade bilo šta razgovarao sa L. D., koji se u tom trenutku
nalazio na terasi svoga stana. Navedenog dana svjedok nije imao telefonske
kontakte sa K. N. i P., koje je zatekao u društvu svoga brata R. u piceriji
“P” i koje nije vidio ispred zgrade niti u R. društvu, kada je izašao iz D.
stana. Ne može da se sjeti da li je sa D. na terasi bila i njegova supruga i
nije primjetio da je D. tada, dok se nalazio na terasi, držao u rukama oružje.
U trenutku kada ga je R. pozvao i rekao mu da se nalazi u blizini kola od
kojih je bio udaljen 7-8 metara i svjedok kada je izašao napolje nikog
poznatog ni nepoznatog nije vidio u njegovoj blizini. Istog je kolima svjedok
bio prošao i da nije bilo spušteno staklo ne bi ga možda ni čuo. Dodatno je
pojasnio da je njegovo vozilo bilo parkirano na trećem ulazu od ulaza gdje se
nalazio D. stan, na trotoarskoj površini i kada ga je stavio u pogon i
prolazio pored D. ulaza, čuo je R. koji mu govori “B., B. tu sam”, koji je
stajao otprilike ispod D. balkona sa lulom u rukama.
Na postavljena pitanja branioca da li je čuo kakve prijetnje i vrijeđanje
između L. D. i K. R., a posebno da li je neko okrivljenom uputio uvredljive
riječi, svjedok je odgovorio da ništa nije čuo, dok je na dio pitanja
dozvoljenog od strane suda rekao da dok je bježao prema svojoj kući nije
osjetio da udara neki projektil u njegovoj blizini, te da na tom mjestu i tom
prilikom nije vidio ni jedno lice sa pištoljem.
Na glavnom pretresu svjedok K.R. je naveo da je kritičnog dana sjedio u kafiću
na ulazu u P., sa dvojicom ili trojicom rođaka i bratom B. K., sa kojim se
prethodno dogovorio da se vide kada isti završi neki posao u banci. Tada mu je
rekao da treba da proda kuću koja se nalazi u P. pod Lj. i da ga čekaju ljudi
iz Agencije. Nakon što je B. otišao svjedok je sa rođacima u pomenutom kafiću
ostao sat, dva, a potom je riječima ”ajmo da pođemo tamo do kuće da vidimo je
li to završio“ predložio da odu do B. kuće. To je bilo oko 14,00 -15,00
časova, a kada su došli tamo, ispred kuće, na parking nije bilo nikoga, i
poslije manjeg čekanja vidio je bratov auto kod zgrade gdje je živio D. Otišli
su do D. zgrade i nakon 5-10 minuta njegov brat B. je izašao iz zgrade i rekao
mu “Ajde da idemo”. Zajedno sa svjedokom bili su i njegovi rođaci K. N. i P. i
još neko od K., ali ne zna ko. Kada je B. izašao ispred zgrade uputio se u
pravcu auta, stavio ga u pogon i kada je naišao pored njih rekao im je da uđu
unutra kako bi nastavili u pravcu grada. Kada je B. to rekao i okrenuo auto,
svjedok je vidio D. koji je bio nervozan i crven u lice i javio mu se, nakon
čega se okrenuo lijevo da ide u pravcu auta koje je ostavio ispred kuće svoga
brata B. Odjednom je čuo vrisku na balkonu, ženu kako drži D. koji je nešto
vikao i kada se okrenuo vidio je neko gurkanje, povlačenje i jedno auto pored
njega, džip, i tada je krenula pucnjava. Taj džip je bio parkiran na jednoj
raskrsnici naspram D. zgrade, gdje se sada nalazi S. a.. Kada je njegov brat
B. izašao iz zgrade pozivajući ga da idu, isti je već bio prošao taj džip i
kada je svjedok pogledao put D. i vidio da se “gurka” gore i da je njegova
supruga zavikala, produžio je put brata i tada je počela pucnjava. Kako se
nalazio u tom trenutku pored pomenutog džipa, instiktivno je reagovao i sakrio
se iza istog i na tom mjestu je bio dok je trajala pucnjava 10-20 sekundi. Bio
je zbunjen svim što se desilo i ne zna ko je na koga pucao, niti koliko je
pucnjeva bilo i na tom mjestu gdje se nalazio, ni u svojoj blizini nije vidio
nikog ko je držao pištolj u rukama i da je pucao. Kada se sve završio krenuo
je u pravcu bratove kuće gdje je njegov auto “Dž.Č.” bio parkiran i odatle je
otišao na C. U blizini D. zgrade bili su neki ljudi koje ne poznaje i čija
uloga u cijelom događaju mu je nepoznata. Kada je pucnjava započela sa njim u
društvo nijesu bili N. i P. i ne zna gdje su se oni nalazili u tom trenutku.
Pravi razlog zbog kojeg je njegov brat B. kritičnog dana bio kod D. L. u
njegov stan nije mu poznat. Ne zna koliko je bilo lica koja su se našala u
blizini D. zgrade, niti da li je postojao neki povod ili su se slučajno
zatekla tu. Vrisak D. supruge, čini mu se, da je čuo prije tih pucnjeva, a
možda je vrisnula i kada je počela pucnjava.
Odgovarajući na pitanja dodao je da osim što se pozdravio sa L. D. dok se
nalazio na terasi, ne sjeća se da su nešto razgovarali, a ako jesu ništa u tom
razgovoru nije bilo ružno i tom prilikom nije čuo da je N. K.razgovarao sa
D.L. Ne zna koliko je bilo ni zašto su se ili su se slučajno našli ljudi u
blizini D. kuće. Misli da se na C. sam vratio, ali nije siguran, kao ni da li
je čuo vrisak D. supruge, prije pucnjeva ili kada je počela pucnjava.
Svjedok D.M. je naveo da je dugo vremena prijatelj sa B.K. zv. B. i da je
preko njega upoznao L.D. Petnaest dana prije kritičnog događaja D.L. ga je
pozvao i rekao mu da pozove B. i kaže mu da postoji neki čovjek koji se
interesuje za kupovinu njegove kuće. Kako nije mogao da dobije dugo B.
kontaktirao je agenciju preko koje B. prodaje kuću i prenio to što mu je D.L.
saopštio. Sjeća se da je iz agencije za nekretnine zvala djevojka i rekla da
će B. kasniti. Sa B. se sreo kod D.L. kod koga je bio i Z. A., te kako se
potencijalni kupac još nije bio pojavio, prijateljski su razgovarali i šalili
se. U toku razgovora pomenula se D. stara obaveza prema D., koju on nije mogao
da izmiri jer je u finansijskim poteškoćama. Kako su D. trebale pare B. je
rekao da, ako taj čovjek da kaparu, će vidjeti da nešto premosti od te njegove
obaveze prema D. Sa riječima da ima posla u … oko 13 časova i da će se vratiti
B. je otišao, a u stanu je pored svjedoka ostao D. L. i Z. A.. Potom je došla
D. žena sa posla, a kratko poslije nje došao je i B. Nastavili su razgovor o
neizmirenoj obavezi, zbog čega se B. iznervirao pa se žustrije obraćao,
uglavnom svjedoku, ali i L. Izvinjavajući se Lj. zbog žustrije rasprave B. se
ljutio na svjedoka što nije vratio D. dug i rekao mu da dođe kod njega, kući
na C., da se dogovore oko svega, nakon čega je izašao iz D. stana i, svjedok
se sjeća, do vrata lifta ga je ispratio Z. Z. se vratio u stan, a D. izašao na
balkon, za njim i Lj., dok je svjedok sa Z., koji je možda pošao do wc, ostao
u dnevnoj sobi. Čuo je da D., sa balkona, razgovara sa nekim ljudima napolju i
da se pominje R. i shvatio da je to B.brat, nakon čega je čuo krik D. žene i
pucanj, posle čega je D. uletio u sobu, uzeo pištolj čini mu se iz neke
torbice, izašao na balkon u čemu pokušavaju da ga spriječe svjedok, Z. i
njegova supruga Lj. koja je u šoku pala u dnevnom boravku. Ponovnim D.
izlaskom na balkon počinje pucnjava. Za vrijeme pucnjava čuo je D. koji je
rekao “pogodiše me” ili tako nešto, utrčao u dnevnu sobu gdje je Z. vezao
peškir oko D. ruke koja je puno krvarila, nakon čega su sišli iz zgrade i
utrčali u D. vozilo “A.”, koje je Z. vozio, dok je svjedok sa D. bio na
zadnjem sjedištu i tako stigli u Urgentni blok. Izlazeći iz D. stana vidio je
da neka žena pomaže Lj., ali se toga slabo sjeća jer je bio u šoku. U bolnici
su ostali neko vrijeme dok je D. ukazana pomoć, a onda su pošli u policiju.
Odgovarajući na pitanja suda svjedok je pojasnio da za vrijeme pucnjave nije
izlazio na balkon i da pri odvraćanju D. da izađe na isti, na ulici nije vidio
nikog jer nije ni mogao, da ga B. nije udarao dok su bili u D. stanu, samo se
sjeća pokreta dok je držao šolju crne kafe u ruci, tom rukom je udario po
njegovom koljenu i kafa se djelimično prosula, uglavnom po stolu koji je bio
ispred njih. To se dešava pri prvom razgovoru, nakon kojeg je B. otišao u
banku i kada je Lj. došla rekli su da su joj napravili štetu i ona je to
očistila. Ne može reći da je B. za vrijeme tog razgovora vikao, jeste glasno
pričao, bio iznerviran, i odlazeći glasno je pitao svjedoka hoće li u 8 doći
kod njega kući, na C. Ne zna odakle je došao prvi pucanj kada su na balkonu
bili D. I Lj., ali nakon prvog pucnja D. je uletio u sobu po pištolj. Prvi put
je u ovakvoj situaciji i ne razlikuje da li pucnji dolaze sa balkona ili sa
još kog mjesta. Nije vidio D. da puca ali jeste čuo, jer zašto bi inače uzeo
pištolj. Siguran je da je čuo neki prasak koji je doživio kao pucanj, prije D.
ulaska sa balkona u dnevnu sobu, odnosno prije njegovog uzimanja pištolja.
Misli da je bio samo jedan taj prasak Ili pucanj i ne može da se izjasni
koliko je trajala pucnjava, misli da je bilo vrlo kratko od D. izlaska sa
pištoljem na balkon, pa do njegovog ulaska u sobu kada je bio ranjen, možda
par sekundi, možda 5-6. Takođe kratko vrijeme, možda par sekundi, prošlo je od
trenutka kada je čuo prvi prasak pa do trenutka kada je D. ušao u sobu.
Njegova finansijska obaveza prema D. L. datira unazad 7-8 godina, kada je od
D. pozajmio 50.000,00 maraka, a onda još 25.000,00 maraka i ta obaveza sada
iznosi oko 40.000,00 eura. Tada je B. garantovao D. za njega u smislu da ga
dugo poznaje i da je siguran dužnik i misli da se ta garancija nije odnosila
da će B. izmiriti tu obavezu ako to ne učini svjedok. Prije 2-3 godine D. ga
je pitao da li da zovu B. u vezi ove obaveze, na šta je svjedok odgovorio da
nema potrebe nadajući se da će vratiti dug, jer je radio neku m. u D. zv.
”E.m.”, ali ni iz tog posla nije izvukao zaradu kojom bi vratio dug. Upravo je
pomenuti novac pozajmio da bi završio m. koja je radila od kraja 1999. godine
do sredine 2001. godine, ali nije bilo zarade za vraćanje duga. Sve te godine
B. je pokušavao da mu nađe neki posao kako bi ostvario zaradu i vratio dug i
uvijek kada mu je trebao novac B. mu je izlazio u susret ne pitajući i ne
tražeći da mu se vrati, što svjedok ipak doživljava kao obavezu prema B. D. je
01.07.2005. godine hitno trebalo 15.000,00 eura. Ne zna kojim prevoznim
sredstvom je B. došao pomenutog dana do D. stana i nije čuo nikakvo lupanje na
vrata zgrade gdje se nalazi D. stan u kojem se nalazi TV i misli da je bila
slika na istom, ali kakva ne zna, niti da li je bila uključena kamera za video
nadzor za koju zna da postoji u D. stanu jer je mnogo puta bio u istom. U ovom
kritičnom događaju svjedok nije zadobio povrede i nad njim nije izvršen
ljekarski pregled jer nije bilo potrebe za tim. Ponavlja da ga ni B. K. niti
bilo ko drugi nije ničim udario i da je jedini kontakt sa njegovim tijelom bio
sa čašom crne kafe na način koji je prethodno opisao. D. žena je pala na
balkon odmah nakon prvog praska, prije D. ulaska za pištolj, i bila je u nekom
sklupčanom položaju. Nije vidio kada je ušla sa balkona u sobu. Za vrijeme
razgovora D. se ni sa kim nije svađao, niti je kome prijetio. Sa balkona D.,
takođe, nije prijetio i svjedok je čuo da je govorio ”R. vi ste prijatelji”, a
čuo je i da R. D. govori da je prijatelj sa B.
Svjedok A.Z. naveo je da se 01.07.2005. godine oko 10,00 časova čuo sa drugom
L.D. koji ga je zamolio da dođe kod njega u stan, koji se nalazi u blizini h.
“Lj”, te da treba da se sastane sa potencijalnim kupcem kuće B.K., nadajući se
da će u toj trgovini nešto zaraditi. Ubrzo nakon toga svjedok je stigao u stan
D. L. i tamo, pored D., zatekao još D.M. Dok su sjedjeli u dnevnoj sobi D. se
više puta čuo sa B. oko prodaje kuće i slušajući te razgovore i razgovore
između D. i D. shvatio je da postoji neki dug D. prema D. koji datira još iz
1998. godine. Čekajući kupca, oko 12,00 časova je došao B. K., sa kojim su se
pozdravili i u toku razgovora o prodaji kuće D. se riječima: ”..kako me B.
ovaj čovjek nagrdi, uvalio me u dugove”, misleći na M., obratio B., poslije
čega je B. nazvao D. prevarantom, đubretom, zaprijetio da će ga posvađati sa
prijateljima i tada ga je nekoliko puta udario i gađao staklenom čašom u kojoj
je bila voda, jer je prije toga svjedok B. skuvao kafu i donio mu čašu vode.
Zbog obaveza koje je imao oko 13,00 -13,30 časova B. je napustio stan D.L.
rekavši da će se vratiti oko 15,00 časova. Nakon B. odlaska ,posle nekih 5
minuta, i svjedok je izašao iz stana, da bi se na poziv D. L. oko 15 časova
vratio u stan i tamo pored D. i D. zatekao i D. suprugu Lj., a nakon 5 minuta
u stan je došao i B. U razgovoru je opet pomenut dug koji D. ima prema D. i
obraćajući se istim riječima kao i prije B. je tražio od D. da to veče u 8
časova dođe kod njega na C. kako bi se dogovorili kako to da riješe, a da će
se sa D. čuti narednog dana. Ovom prilikom B. nije udarao D. koga je psovao,
vikao i vrištao, da bi i Lj. počela da vrišti, zbog čega je B. kleknuo i
obratio joj se riječima “Lj., oprosti mi kao sestra”, nakon čega je B. otišao
iz stana. Svjedok je do lifta ispratio B. koga je neko pozvao na telefon na
koji je on nešto “vrištao” i prekinuo vezu, a potom se svjedok, prije nego što
je B. ušao u lift, poljubio sa istim. Sjeća se da je prije B. odlaska D. pitao
B. da li treba i on da dođe na C., jer se plašio da će D. izvrdati susret sa
B., na šta je B. odgovorio da ne treba. Kada se vratio u stan svjedok je
krenuo prema toaletu i tada je čuo da D. sa terase priča sa nekim, da se nekom
obraća sa imenom R. i da govori “…i ja sam njemu petostruko veći prijatelj”.
Taj razgovor svjedok nije doživio kao svađu, ušao je u toalet, umio se i pri
povratku u dnevnu sobu već iz predsoblja vidi kako sa balkona D. naglo utrčava
govoreći “pobiše me” i tražeći pištolj isti nalazi u torbici, pored trosjeda
sa strane. Na putu od terase do torbice svjedok i D. su pokušali da ga
spriječe da uzme pištolj tako što je svjedok pao dolje i uhvatio D. za noge,
zbog čega ga je D., dobro, udario po vratu. U svemu ovome svjedoku pomaže D.,
a Lj. je vrištala i trčala od balkona prema sobi i pri tom trčanju je padala.
D. je uspio da se otme, uzeo je pištolj, preskočio mali sto koji je prevrnuo,
izašao je na balkon i tada je počela strahovita pucnjava. Svjedok je zalegao
na pod, plašeći se pucnjave i nakon kratkog vremena, možda 5-6 sekundi D. je
uletio u sobu sa riječima ”…pogodiše me Z., stisni mi ruku”. Kako je krv u
mlazu išla iz D. desne ruke, svjedok je uzeo peškir i omotao ga u predjelu
ramena, ne bi li tako smanjio krvarenje. D. i svjedok su poveli D. do lifta,
da bi se svjedok opet vratio u stan jer mu je D. rekao da na video nadzor
pogleda da li je neko ušao u zgradu, pa kada je vidio da nema nikog svjedok je
izašao iz stana i dok su se D. i D. liftom spustili, svjedok je dolje sišao
stepenicama prije njih. Imali su teškoća da otvore ulazna vrata od zgrade koja
je otvorio neki čovjek, poslije čega su se uputili do D. auta, u koje je na
zadnjem sjedištu sa D. sjeo D., dok je svjedok vozio do bolnice, gdje je D.
ukazana pomoć. Policajac je prišao autu i rekao svjedoku da ga zaključa, što
je on i učinio, nakon čega je došlo još policajaca koji su detaljno pretresli
auto i na zadnjem sjedištu našli su D.pištolj.
Kroz odgovore na pitanja suda pojasnio je da kada je B. D. gađao čašom, D. je
ispred sebe isturio ruke i koljena, tako da ne zna da li ga je pogodio čašom,
B. je ispustio čašu koja je pala na pod ne slomivši se. Nakon što ga je gađao
čašom B. je D. udarao šakama, od čega se D. branio na isti način kao od čaše,
tako da je moguće da je B. udarao D. po rukama kojima se D. štitio. D. je
reagovao i tražio od B. da ne udara D., nakon čega je B. prestao. D. nije imao
vidljive povrede od ovih udaraca i ne zna da li se javio na pregled. D. je sa
D. ušao u prostorije urgentnog bloka, a kasnije je došla policija i njega i D.
povela da daju izjavu. Prije nego što je D. ušao sa balkona u dnevnu sobu da
uzme pištolj, svjedok je čuo neki prasak napolju, ne zna da li je to bilo
staklo po terasi i u tom trenutku se svjedok nalazio u predsoblju, na putu od
kupatila prema dnevnoj sobi. Ne zna da li je taj prasak bio pucanj, misli da
jeste i ovakav razvoj događaja nije očekivao znajući da su B. i D. veliki
prijatelji. Nije izlazio na balkon i nikog nije vidio ispred zgrade, samo par
ljudi ispred ulaznih vrata u zgradu i to na video nadzoru, prije nego što je
B. izašao iz stana. Ne zna da li su pomenuti ljudi pokušavali da otvore vrata
i obzirom da nije preko kamere pratio B. izlazak iz zgrade pretpostavlja da su
ti ljudi sa njim pošli, kada je on izašao. Nije mu poznato kojim je vozilom B.
došao do D. stana. Pri izlasku iz D. stana B. ga je pitao koliko mu duguje
kamate, na šta mu je D. odgovorio: ”B., nemoj da me vrijeđaš, mi smo
prijatelji”, pitajući ga još da li postoji način da se obešteti od “ovog”
čovjeka, misleći na D. koji je samo sjedio i nije ništa pričao. Shvatio je da
D. zanima samo glavnica i iz razgovora je razumio da se radi o iznosu od
70.000,00 maraka, još od 1998. godine i u to vrijeme svjedok nikoga od
učesnika događaja nije poznavao. Misli da su čitavo vrijeme balkonska vrata
bila otvorena. Lj., D.supruga, je vrištala čitavo vrijeme i prije praska, a
nakon praska je pala na terasu i nastavila još više da vrišti i povremeno bila
i bez svijesti. Nije vidio da li je i kada D. repertirao pištolj. Od kako je
D. ušao da uzme pištolj, pa dok je ponovo izašao na balkon sa pištoljem prošlo
je 5-6 sekundi, najviše 10 koje su ispunjene njihovim zadržavanjem D. da ne
izađe na balkon i D. traženjem pištolja. Nije čuo da je D. bilo kome prijetio
sa balkona.
Na glavnom pretresu svjedok K. N. je naveo da je kritičnog dana bio kod h.
“Lj” sa rođakom R.K. kako bi vidio kuću koju je prodavao njegov brat od strica
K. B. Pretpostavlja da je kuća bila zaključana, a kako tamo nijesu zatekli B.,
istog je R. pozvao na telefon i saznao da se nalazi kod druga D.L., te da će
doći za desetak minuta. Svjedok je prošetao ulicom, ne sjeća se da li je pisao
poruke Ili razgovarao i u jednom trenutku počela je pucnjava. U prvi mah
pomislio je da se nekome sin rodio, ali kada je vidio da se puca “odozgo i
odozdo” pobjegao je između dvije zgrade prema h.”Lj”. Nije mu poznato šta se
dalje dešavalo.
Odgovarajući na postavljena pitanja pojasnio da, koliko se sjeća, dok je šetao
ispred zgrade R. i on su bili sami, a kada je pričao na telefon odvojio se od
R. Sa njima ispred zgrade niko nije došao i na mjesto na koje je sa R. došao
nije bilo nikog od K.. Iz “P” B. je prvi otišao i ne zna da li je on R. ili R.
njemu predložio da se upute ka B. kući. U trenutku kada je čuo pucnjavu ne zna
gdje se nalazio R.K., ne zna gdje se nalazio balkon D.L., da je tada prvi put
bio na tom mjestu, da je bilo još ljudi koji su bježali, da ne zna ko je pucao
i da na tom mjestu nije vidio ni jedno poznato lice, pa ni okrivljenog L.D..
Svjedok R.G. naveo je da je dana 01.07.2005. godine, oko 15,20 časova, pri
povratku sa posla ušao u ulaz zgrade gdje stanuje i uputio se prema liftu u
suterenu kako bi se popeo na 3 sprat gdje se nalazi njegov stan. Dok je čekao
lift čuo je galamu, prepirku i muške glasove i u prvi mah je pomislio da se
radi o komšijskoj porodičnoj svađi. Kada je izašao iz lifta na trećem spratu,
čekajući da mu vrata od stana otvori supruga, svjedok je shvatio da pomenuta
galama, u kojoj je bilo psovki od strane više ljudi, dolazi iz stana L.D. čiji
je glas u toj galami prepoznao. Iz stana D.L. su izašli ljudi u trenutku kada
mu je supruga otvorila vrata, pa je svjedok iz svog stana odmah izašao na
terasu ne bi li vidio šta se dešava. Napominje da njegov stan nije na istoj
vertikali sa stanom L. D., već da je više istočno u odnosu na stan optuženog,
tako da ako želi sa terase svoga stana da gleda prema terasi L. stana, to čini
gledajući dolje i ulijevo, kako bi se reklo dijagonalno prema ulazu u zgradu.
Svjedok je sa terase svoga stana, naspram stepenica, ka ulazu na ulici vidio
čovjeka starosti oko 50-tak godina sa bradom, u položaju kao da drži lulu,
obučen u plavu majicu sa slikom naprijed, ne sjeća se šta je isti na donjem
dijelu tijela imao, okrenut prema balkonu L. sa kojim je nešto raspravljao.
Iza ovog lica, na udaljenosti od 5-10 metara od istog, na ulici pored
automobila stajalo je lice starosti oko 35 godina, krupnije građe, kratko
potšišane plave kose. Na samoj raskrsnici koju čini ulica koja ide ispred
pomenute zgrade i ulica koja se odvaja prema h. “Lj”, vidio je još dva momka,
čiju starosnu dob ne može da odredi moguće 30-40 godina i trećeg, na
raskrsnici koji je imao između 25-30 godina, smeđ, sa kratkom frizurom,
krupnije građe sa šarenom košuljom na sebi. Dok se D. raspravljao sa bradonjom
i licem iza njega, vidio je da je onaj treći momak napravio pokret kao da će
iza pojasa izvući pištolj. U tom trenutku su ona dvojica pobjegla prema h.
“Lj”, vidio je da je D. ušao u svoj stan i čuje da se raspravlja sa svojom
suprugom, ali ne vidi šta tada radi bradonja i momak blizi bradonje. Svjedok
je vidio kada se D. vratio na terasu, njemu leđima okrenut i tada je nastao
prasak i svjedok se sklonio u svoj stan odakle je čuo više pucnjeva, ne zna
koliko, i sve je to trajalo možda minut ili dva. Kako nije gledao prema momku
kod raskrsnice koji je napravio pokret kao da će iza pojasa izvući pištolj, ne
zna da li je isti imao pištolj. Ne zna odakle je bio prvi pucanj, da li sa
ulice ili D. terase. Pištolj je osim u D. rukama, koji je bio bijele boje i
moguće niklovan, vidio i u rukama ove dvojice, pri čemu je to lice bilo
udaljeno oko 40 metara i ne sjeća se kakav je pištolj bio koji je držao sa
obje ruke okrenutog prema D. Nakon završene pucnjave čuo je plač Lj. L., D.
supruge, koja zapomaže da je D. ranjen, ponovo je izašao na svoju terasu i
vidio da D. izvodi jedan momak, a da za njim istrčava još jedan, da ulaze u D.
vozilo i idu u Hitnu pomoć. Koliko je mogao da vidi D. je bio ranjen u lijevu
ruku i za njim je ostajao krvav trag.
Kroz odgovore na postavljena pitanja pojasnio je da je u blizini lica koje je
imalo pištolj bilo prakirano vozilo “TR4” bez reg. oznaka, okrenuto zadnjim
krajem prema stanu svjedoka, na trotoaru na ćošku kod susjedne zgrade, a
lijevo gledano od balkona svjedoka. Ovaj koji je imao pištolj na ulici, u
trenutku kada se mašio pištolja, bio je na sredini ulice i pomjerao se prema
vozilu “T”, tako da je došao negdje iza zadnjeg dijela tog vozila, a sa tačke
gledišta svjedoka sa starne vozila koja je njemu okrenuta. U tom trenutku još
nije bilo pucnjave i od tad svjedok više ne prati lice na ulici i ne zna da li
se isto pomjeralo sa mjesta gdje ga je zadnji put uočio, a ne zna ni šta je
bilo sa bradonjom i momkom koji je bio blizu njega. Ne zna sa koliko je mjesta
pucano, ali procenjuje da je pucano sa svih mjesta, i sa D. balkona i sa
ulice. Nije čuo sadržinu razgovora između D. i pomenutih lica na ulici, u
sjećanju mu je ostalo nešto u smislu “večeras u 8”, ali se ne sjeća ko je to
izgovorio. Vidio je da lice koje je bilo najbliže bradonji gestikulacijom
pokazuje D. da skrati priču. Pojašnjava da je njegovo čekanje pred vratima
trajalo 5-6 minuta, možda i 10, jer dok je kucao poruku supruzi da mu otvori
vrata, čuo ju je kako uspavljuje dijete, i za to vrijeme svjedok je čuo galamu
iz stana D.L., a kada mu je supruga otvorila vrata rekla mu je da se njihova
beba probudila od pomenute galame. U trenutku kada se ovaj na ulici mašio za
pojas kod D. nije vidio pištolj, mada mu je isti bio okrenut leđima. Ne zna
kada, ali misli da je to bilo na početku događaja pored D. na balkonu je vidio
i njegovu suprugu, za koju ne zna šta je radila. Na balkonu sa svjedokom, iza
njega bila je i njegova supruga nekih par minuta, koja se vratila u stan prije
svjedoka i ne zna šta je ona vidjela od pomenutog događaja.
Okrivljeni je prigovorio ističući da on nije mogao čuti svađu sa njegovom
ženom, već samo njen vrisak i plač, kada je ostala na terasi, dok je u stanu
M. pokušavao da ga spriječi da uzme pištolj, te da je bradonja kojeg svjedok
pominje R.K., pa je u vezi iznijetih primjedbi izjavio da je moguće da se
pogrešno izrazio kada je rekao da se okrivljeni svađao sa ženom.
Svjedok R.A. je navela da je dana 01.07.2005. godine, nešto poslije 15 sati
bila sa svojom djecom, od kojih je jedno beba, u svom stanu  kada je čula
galamu na ulazu zgrade, a čula je i galamu iz stana L.D., koji se nalazi na
drugom spratu, dijagonalno u odnosu na njihov stan i to u lijevo ako se gleda
iz njihovog stana prema sjevernoj fasadi zgrade. Vodila je računa o bebi, koja
se zbog galame mogla probuditi, a kada je sa posla stigao njen suprug G. joj
je rekao da je neka svađa kod L. Kako se galama čula i nakon D. dolaska,
zajedno sa suprugom je izašla na balkon odakle je vidjela D. L. i njegovu
suprugu da stoje na svom balkonu i da se D. raspravlja sa nekim ko je na
ulici, ne zna da li su bila dvojica ili troica, ali je među njima zapamtila
čovjeka sa kačketom na glavi i lulom. Kako je njihova 12-godišnja ćerka
krenula ka njima, na balkon svjedokinja ju je vratila i tada je vidjela da je
D. ušao u stan, što su uradili i ona i njen muž nakon čega se čuo pucanj. Sa
djecom je pobjegla u kupatilo, a njen suprug je pozvao policiju riječima
”dolazite, pobiće se ljudi, ovamo se puca". Zatvorili su sve prozore i više
nije izlazila na balkon.
Odgovarajući na postavljena pitanja je pojasnila da je bilo više pucnjeva, ali
ne zna tačno koliko i nije mogla da se izjasni, da li je nakon prvog pucnja
bilo neke vremenske pauze ili su odmah uslijedili ostali i ne zna odakle se
pucalo, da li sa ulice ili sa balkona, niti može da kaže odakle se čuo prvi
pucanj, da li sa balkona ili sa ulice.
Svjedok L.Lj. je navela je da je dana 01.07.2005. godine oko 14,30 časova
došla kući sa posla i u stanu zatekla, osim supruga D.L., D.M. i Z.A. Pošla je
u kuhinju kako bi spremila ručak, dok su svi imenovani bili u dnevnoj sobi i
razgovarali. Nakon 20-tak minuta u stan je došao B. K. koji se uključio u
razgovor, koji svjedokinja ne prati do trenutka kada je čula histerične povike
B. K. zbog čega je ušla u dnevnu sobu i vidjela B. K. da stoji iznad D. M. kao
da hoće da ga udari. U tom trnutku ustao je njen suprug D. i rekao mu da u
njihovoj kuću ne smije da udara D., što je i svjedokinja ponovila i tada
slučajnim pogledom na TV vidjela nekoliko momaka koji drmaju ulazna vrata,
koja se jedino mogu otvoriti ključem, i pokušavaju da uđu u zgradu. Kada je to
vidjela od straha je otišla u sobu, počela je da vrišti i čupa kosu
razmišljajući da se sakrije u plakar. Ispratila je do vrata B. K., koji joj se
izvinuo našta je njen suprug, koji ga je ispratio do lifta, rekao da je sve u
redu. Zajedno sa suprugom izašla je na balkon od stana i ispod balkona je
vidjela B. brata R., kojeg dobro poznaje i kojeg je pozdravila, da bi se isti
riječima ”nemoj kume da se B. nešto desi, ti ćeš platiti, kume znaš” obratio
njenom suprugu koji je na to odgovorio “kume, ništa se B. neće desiti, bila je
neka mala prepirka između njega i D., eto ti B. ide dolje”, našta je R.
uzvratio optuženom da je on njihov prijatelj, koji im je dobro činio i da će
sve to raspraviti “noćas na C.”. Pored R. na ulici je bilo još 6-7 momaka, od
čega 2-3–ica momaka su bili sa jedne, a 2-3-ca momaka sa druge strane ulice.
Nekoliko puta su R. i D. jedan drugom uputili riječi da je sve u redu, s tim
što je D. negodovao zbog vike i galame, obzirom na stanare zgrade, da bi se
tada pomenuti momci obratili D. sa ružnim riječima, govoreći mu “pizdo ćelava”
i momak koji je bio u grupi sa lijeve strane ulice, gledano sa mjesta
svjedoka, uhvatio se za pojas kao da će povući pištolj, dok su se ostali momci
iz grupe nekako razmicali. Momka koji se uhvatio za pojas, kao ni ostala 2-3
momka koja su bila sa njim svjedok ne poznaje, dok su sa desne strane ulice
bila 2-3 momka koja poznaje i to N. K., P. K. i P. K. Momci, među kojima je
bio i ovaj koji se uhvatio za pojas, išli su lijevo prema parkiranim kolima i
obraćali su se D. ružnim riječima. Nije vidjela da je momak koji se mašio
rukom iza pojasa i nešto izvukao, ali je čula da je opaljen metak, nakon čega
je počela da vrišti i uz riječi “D. ja sam pogođena” pala je na balkon. Prije
pucanja D. je govorio momcima da prestanu, opominjući ih da “tu žive ljudi”, a
onda je ušao unutra i više ne zna šta se dalje dešavalo. Kada se probudila
vidjela je policiju i Hitnu pomoć, da bi opet pala, poslije čega su je poveli
u bolnicu. Prisjeća se da je vidjela, dok je ležala na balkonu, da joj je
suprug ranjen i da je vrištala kako bi mu neko pomogao. Nasuprot, N., P. i P.
koje nije vidjela da pucaju, na drugoj strani ulice, nalazili su se momci,
među kojima je bio momak koji je napravio pokret rukom kao da će izvući
oružje.
Kroz odgovore na postavljena pitanja od strane suda pojašnjava da nije vidjela
da pucaju ni B. ni R., te da dok je bila na balkonu nije ni vidjela B., za
koga pretpostavlja da je otišao u svoje vozilo, ali obzirom da istog nije
vidjela kada je došao, ne zna ni kako ni čime je došao. Lijevo, od mjesta gdje
se nalazila, svjedokinja je vidjela na uglu ulice u kojoj se nalazi zgrada
gdje stanuje i ulice koja se odvaja prema h. Lj. vozilo džip blizu kojeg se
nalazio momak koji se mašio za pojas i koji je po njenom mišljenu pucao, a
koji pomenutom vozilu prilazio idući sredinom ulice. Ne zna gdje se nalazio R.
koga više nije vidjela. Ležeći na balkonu svjedokinja je povremeno gubila
svijest i nije ni vidjela ni čula da je D. pucao, već su joj to kasnije rekli,
a ona je nekako na koljenima došla do dnevnog boravka. U trenutku kada se
pomenuti momak mašio rukom za pojas i kada se čuo prvi pucanj, njen suprug D.
nije imao pištolj kod sebe. Pretpostavlja da je, pištolj koji je držao u
ladici, u dnevnoj sobi, D. uzeo kada je ona rekla da je pogođena. Nije ulazila
za D. i ne zna da li ga je vidjela kada je krenuo da uzme pištolj, a nakon što
je čula jedan pucanj i pala, ne zna da li je bilo više pucanja. P., N. i P. K.
poznaje i preko B. i preko dosta poznanika i prijatelja koje ima na C.,
pozdravlja se sa njima, a kada je u društvu sa suprugom i rukuje se. Momke,
među kojima je bio i momak koji se mašio rukom za pojas i za koga
pretpostavlja da je pucao, nikada nije vidjela. Dodaje, da kritičnog dana
njihova djeca nijesu bila u stanu, da su dnevnoj sobi njihovog stana bili D.M.
i Z. A. i da dok je bila na balkonu njen suprug nije nikom prijetio niti je
koga psovao. Ne zna gdje je završio metak od tog prvog pucnja, ni da li joj je
suprug pokušavao pomoći dok je ležala na balkonu i histerisala, ni koje su sve
ružne riječi ovi momci upućivali njenom suprugu, ni koliko je vremena prošlo
od trenutka kada je sa suprugom izašla na balkon, pa do tog pucnja, niti može
da opiše momka koji se mašio rukom za pojas, kao i da sa sigurnošću ne zna
koliko je vremena prošlo od trenutka kada je došla sa posla do trenutka kada
je B. izašao iz njihovog stana. Možda je prošlo dvadeset minuta, možda jedan
sat. Nakon što je B. došao u njihov stan počeo je da histeriše na D.M. poslije
čega su ono momci jurnuli na ulazna vrata zgrade. Svo to vrijeme balkonska
vrata na njihovoj dnevnoj sobi su bila otvorena. Misli da je razlog za svađu
između B. I D. bio novac koji je D. dužan njenom suprugu, a da je iza svega
toga stojao B. koji je i upoznao D. i D. i sjeća se da je B. kritičnog dana
rekao u njihovom stanu da će to on da završi.
Svjedok B. I. je naveo da se dana 01.01.2005. godine oko 16,00 časova
vraćajući se sa službenog puta vozilom marke “M” ….. došao je u naselje gdje
živi i gdje mu je kancelarija sa namjerom da se parkira u blizini svoje
zgrade. Iz ulice iz koje odlazi, skrenuo je desno na parking na čijem je
ulazu, na ulici bilo zaustavljeno vozilo marke “T”, c. reg. tablica, sive boje
i čini mu se da je neko bio u vozilu. Ušao je na parking i kako nije bilo
mjesta odlučio je da se vožnjom unazad vrati ka ulicu i potraži drugo mjesto.
Vozeći unazad primjetio je da se vozilo marke “T” pomjerilo, tako da je imao
više prostora da izađe sa parkinga, nego kada je ulazio. Bio je djelimično na
ulici, na koju se izlazi sa parkinga, kada je čuo pucanje, zbog čega je
odlučio da vozilo pomjeri naprijed, prema parkingu, da bi bio sigurniji i tada
je čuo da je nešto puklo na vozilu, zbog čega se zaustavio, izašao i vidio da
mu je slomjena zadnja šoferšajbna. Dok je nezaklonjen stajao pored vozila
vidio je da se na 20,30 ili 50 metara od njega puca na ćošku, odnosno blizu
raskrsnice, gdje se od pomenute ulice odvaja ulica prema h. “Lj”. Vidio je da
pored džipa stoje dva mlađa čovjeka i pucaju prema zgradi, gdje je, čini mu se
na prvom spratu, stajao čovjek koji je takođe pucao. Pucanje je trajalo par
minuta i ne shvatajući opasnost nije pokušao da se skloni, iako su meci
“pljuštali” po ulici i u blizini toga džipa. Vidio je na ulici, blizu mjesta
gdje se puca neku gužvu, to jest bilo je još ljudi osim ovih koji pucaju i
bilo mu je čudno što ti ljudi ne bježe. Ponašali su se kao da ne shvataju
opasnost ili kao da su znali o čemu se radi. Čuo je glas žene koja kuka, a
kada je prestala pucnjava vidio je da su ona dvojica koji su pucali ispred
džipa, krenuli u pravcu vozila “T”, c. registracija, koje je od svjedoka bilo
udaljeno 5-6 metara, a možda i manje. Prvi je otišao prema novom mostu, prošao
je ne obraćujući pažnju na “T” i bio je nešto stariji od drugog, koji je došao
sa desne strane “T” pokušavajući da uđe na mjesto suvozača. Probao je da
otvori vrata, pa kako nije uspio prokomentarisao je nešto u smislu da je
zaključano, zatim je pokušao rukama na staklo da otvori i produžio je za onim
prvim. Ubrzo se stvorila gužva, dolaskom policije i hitne pomoći.
Kroz odgovore je pojasnio da je na balkonu, sa koga se pucalo vidio samo jednu
osobu, a ispred vozila džip dva momka, ali nije siguran da li su oba pucali
ili samo jedan od njih. To su isti oni momci koje su prošli pored svjedoka i
vozila c. registracije, a koje je vidio ispred džipa da su čučnule i da je
jedna od tih osoba držala oružje u rukama i pucala sa obje ruke. U trenutku
kada su prošli pored njega nije vidio oružje u rukama, odnosno možda je prvi
koji je prošao bio naoružan, ali se nije mogao sa sigurnošću izjasniti u
pogledu te činjenice. Drugi koji je pokušao da otvori auto c. registarcije u
tom trenutku nije imao oružje. Nije vidio da su išta odbacili od sebe idući od
džipa prema “T” i dalje. Čini mu se da su obojica bili sportski obučeni, da je
jedan imao bermude, da je ovaj koji je išao drugi, odnosno taj koji je bio
mlađi bio neobrijan, dok ne zna kakavu je majicu imao prvi koji je prošao
pored njega. Ne zna da li je neko, sa mjesta odakle se pucalo ili iz blizine
otišao ulicom prema h.“Lj” iza zadnjeg dijela vozila džipa ispred kojeg se
pucalo, jer mu je taj prostor zaklonjen ogradama i džipom. Čini mu, da su u
vozilu sa c.registracijama bile dvije osobe kada je svjedok naišao iza njega,
mada nije siguran jer su stakla bila zatvorena i položaj sunca je bio takav da
je bilo odbljeska tako da nije mogao dobro da vidi unutrašnjost vozila. Nije
vidio trenutak kada je ta osoba ili kada su te osobe izašle iz vozila “T” i
niko nije stajao pored pomenutog vozila kada je svjedok prošao. Ne zna da li
je bilo nekog na prostoru između vozila “T” i onog džipa u trenutku kada je
tuda prolazio, niti može da se izjasni koliko je bilo drugih ljudi u vrijeme
dok se pucalo na tom prostoru. Bio je prilično umoran i nije obraćao pažnju,
jer nije očekivao šta će se desiti. Ova dvojica ispred džipa stalno su se
komešali, čučali i virili iza vozila i vidio je da jedan od njih drži isturene
ruke sa oružjem u pravcu balkona sa kojeg se takođe pucalo, ali ne zna ko je
prvi pucao. Ponavlja da ne zna da li je pucao jedan ili obojica, dok se onaj
na balkonu zaklanjao iza ćoška i izlazio i sve tako. Za vrijeme pucnjave niti
je na balkonu vidio ikog osim onoga koji puca. Čini mu se da vrisak žene čuo
ispred ulaza i da je tada bila prestala pucnjava. Ne može da se izjasni kako
je izgledao taj koji je pucao sa balkona, osim da je bio u uspravnom položaju
kada je pucao, kao što ne zna da li je njegovo vozilo pogodjeno direktno ili
rikošetom.
Na glavnom pretresu odgovarajući na postavljena pitanja pojasnio je da od
trenutka kada izlazeći sa parkinga, čuo pucnje, pa do vremena kada je vozilo
pogođeno, tačnije kada je slomljena zadnja šoferšajbna proteklo je par minuta,
i da sam događaj nije nije trajao duže od dva minuta. Dok je pucanje trajalo
bili su pojedinačni pucnji, a kako se nalazio u vozilu kada je čuo prve
pucnje, nije zanao niti mogao da vidi ko sve i sa kojeg mjesta puca. Na kraju
svjedok je izjavio da imovinskom pravni zahtjev ne postavlja, jer je proteklo
dosta vremena od izvršenja krivičnog djela i ne pridružuje se krivičnom
gonjenju.
Iz sadržine zapisnika o uviđaju Kri. br. 390/2005 od 01.07.2005. godine
proizilazi da je lice mjesta u ul. C. s. .., u P. Dolazeći iz ul. C. s. sa
desne strane se nalazi stambena zgrada u kojoj se na drugoom spratu nalazi
stan L.D. Stambena ulica koja vodi sa sjeverne strane zgrade ima trotoar s one
strane koja je bliža ul. C.s., dok je sa druge strane zemljana površina. Pri
kraju te ulice gledano prema zapadnoj strani, a desno od nje opet gledano
prema zapadu, nalazi se parkiralište. Do ulaza u zgradu u kojoj se nalazi stan
L.D. dolazi se tako što se sa trotoara koji se nalazi sa sjeverne strane,
silazi niz desetak stepenica pa se onda dolazi do ulaza u zgradu koji je u
njenom suterenskom dijelu. Ulaz u zgradu je opremljen interfonom i uređajem za
stalno zaključavanje tako da u tu zgradu mogu ući samo osobe koje imaju ključ
ili kojima se vrata otključaju od strane stanara nakon što pozovu sa ulaza. Na
trotoaru sa sjeverne strane zgrade u kojoj se nalazi stan L.D. su parkirani
automobili tako da svojim podužnim osama zauzimaju približno prav ugao u
odnosu na ulicu. Širina ulice kojom se dolazi od ul. C.s. pa do stambene ulice
sa sjeverne strane zgrade je 6,50 m, a širina ulice koja se pruža sa sjeverne
strane ovih stambenih zgrada pravcem istok-zapad je 5,60 m. Pored stambene
zgrade koja se nalazi zapadno od stambene zgrade u kojoj se nalazi stan L.D.
zatečeno je parkirano jedno motorno vozilo džip „T.R.4“, bez registarskih
tablica, djelimično na trotoaru i djelimično na zemlji, prednjim krajem
okrenuto prema zapadu. Na raskrsnici pomenute stambene ulice i ulice koja vodi
prema pomenutom parkingu zatečeno je vozilo marke „T.A.“ reg. br. … vl. K.B.
prednjim krajem okrenuto prema zapadu i zaključano. Ovo vozilo udaljeno je od
vozila „T. R.4“ 40 metara. Desno od ovog vozila na udaljenosti od 13,70 m, a
okrenuto prednjim krajem prema sjeveru zatečeno je vozilo marke “M “ reg. br.
… vl. B. I. iz P. Na trotoaru, na parkingu vozila i na prostoru od trotoara
prema stambenoj zgradi u kojoj se nalazi stan L.D. zatečene su čaure, ukupno
13, čiji je položaj je bliže skicom lica mjesta. Na asfaltnom kolovozu
stambene ulice, a neposredno iza parkiranog vozila džipa “T. R.4“ vidljiva su
oštećenja, nalik na oštećenja od projektila ispaljenog iz vatrenog oružja i
to: na zadnjem desnom stubu pored desnog vjetrobrana, na prednjem desnom stubu
pored prednjeg vjetrobrana i na prednjem desnom točku čija je guma izdušena.
Na vozilu „M.“ se vidi oštećenje nalik na oštećenje od projektila i to na
zadnjem vjetrobranu koji je polomljen. Na balkonu stana L.D., koji balkon se
nalazi na sjevernoj fasadi zgrade uočena su tri oštećenja i to na istočnom
zidu balkona na visini od 2-2,40 m, na istom balkonu zatečen je projektil u
podnožju zida na kojem se nalaze predmetna oštećenja. Na suprotnoj strani
balkona-na podu zatečen je fragment metala nalik na dio proektila. Od ulaza iz
dnevne sobe na balkon, pa preko dnevne sobe stana L.D., pa kroz pretsoblje,
preko ulaznih vrata u stan pa hodnikom do lifta uočavaju se tragovi nalik na
krv.
Iz sadržine službene zabilješke CB Podgorica, Ku. 1509/2005 od 03.07.2005.
godine proizilazi da je 01.07.2005. godine obaviještena DS CB Podgorica o
pokušaju ubistva L.D., da se lice mjesta nalazi preko puta h. “Lj “ u ul. C.s.
i stan u pomenutoj ulici tj. terasa stana L.D. Na parkingu ispred zgrade
između parkiranih vozila pronađene su čaure obilježene markerima 1, 2, 7, 8,
9, 10 i 11, a na trotoaru uz zgradu čaure markerom 3, 4, 5 i 6, markerom 28 i
29 obilježene su čaure na haubi „G “, reg. oz. ... Na drugom spratu stana vl.
L.D. na terasi su oštećenja od projektila obilježena markerima 12, 13 i 14, a
u ćošku terase dio proektila obilježen markerom br. 20. Košuljica od proektila
na terasi obilježena je markerom br.15. Markerima 15,16,17,18 i 19 obilježeni
su tragovi krvi na terasi, dnevnoj sobi i hodniku. Na raskrsnici između zgrade
i bulevara nalazilo se vozilo džip “T.R.4“ bez reg. tablica na kojem je od
projektila polomljeno zadnje vjetrobransko staklo i isto je obilježeno
markerom br. 21. Markerom br. 22 obilježeno je oštećenje na limu između desnih
vrata i prednjeg vjetrobranskog stakla. Markerom br. 24 označene su dvije
čaure, a br. 25, 26 i 27 čaure ispred džipa “T “, na asvaltnoj podlozi između
džipa i zgrade označeno je okrznuće od proektila markerima 30, 31 a i b, 32 i
33. Na pomenutom džipu je izduvana prednja desna guma. Na drugoj raskrsnici,
kada se gleda od lica mjesta prema g. Č., nalazio se „M.“ … na kome je
polomljeno zadnje vjetrobransko staklo označeno markerom br. 23, a takođe na
pomenutoj raskrsnici okrenuto prednjim krajem prema gr. „Č.“ nalazilo se
vozilo marke „T.a.“ ...
Iz sadržine službene zabilješke CB Podgorica, Ku. br. 1509/2005 od 01.07.2005.
godine  proizilazi da je u 16,00 časova upućena policijska patrola u ul. C. s.
jer je došlo do upotrebe vatrenog oružja, da je ista čitavo vrijeme
obezbeđivala dokazni materijal iz ovog krivičnog djela i da je ostala do kraja
uviđaja, koji je obavio istražni sudija.
Iz sadržine službene zabilješke CB Podgorica, Ku. br. 1509/2005 od 01.07.2005.
godine proizilazi da je navedenog dana oko 16,00 časova, policijski službenik
Dević Petar, upućen od strane M-52 da pomogne kolegama M-144, M-120, M-121 i
M-485 u adekvatnom obezbeđivanju lica mjesta u ul. C.s. gdje se dogodila
pucnjava iz vatrenog oružja i gdje je jedno lice povrijeđeno. Imenovani
policijski službenik se nalazio ispred zgrade gdje se pomenuti događaj desio i
sprečavao sva lica da prolaze kroz lice mjesta, gdje se nalazio izvjesnio broj
čaura.
Iz sadržine službene zabilješke CB Podgorica, Ku. br. 1509/2005 od 01.07.2005.
godine proizilazi da su navedenog dana u 21,45 časova službenici Odeljena za
potrage i pojačani nadzor, nakon izvršenih uviđajnih radnji službenika tehnike
CB Podgorica od OPS OB Cetinje M. D., preuzeli vozilo marke “G.Č.” reg. oz…. i
dovezli ga u CB Podgorica, gdje je predato službeniku odsjeka za krvne i
seksualne delikte Šćepanović Željku.
Iz sadržine službene zabilješke CB Podgorica, Ku. br. 1509/2005 od 01.07.2005.
godine proizilazi da je navedenog dana u 15,30 časova policijski službenik
obaviješten i upućen od strane M-6 da pođe u ul. C.s., kako bi pomogao u
obezbeđivanju lica mjesta kolegama M-57 i M-485. Dolaskom na lice mjesta
zatekao je M-131, M-57 i M-485, sa kojim je obezbeđivao vanjsko (spoljašnje)
lice mjesta, ispod stana i terase na kojoj se nalazilo lice koje je
učestvovalo u pucnjavi koja se desila. Lice mjesta kao i tragove na istom, je
obezbeđivao do dolaska M-441, istražnog sudije Bašovića i druge ekipe.
Iz sadržine službene zabilješke Ku. br. 1509/2005 od 03.07.2005. godine
proizilazi da je ista sačinjena povodom izvršenog kriminalističko-tehničkog
pregleda PMV marke „T.a “, sive metalik boje, reg. ozn. , vlasništvo K.B.,
koje se nalazilo parkirano na službenom parkingu ispred zgrade CB Podgorica, a
vezano za krivično djelo pokušaj ubistva na štetu L.D. Navedeno vozilo je
prednjim krajem okrenuto u pravcu AD “M “, P., a zadnjim krajem u pravcu
zgrade CB Podgorica. Na vozilu se nalazi centralan brava. Vozilo je zatečeno
zaključano, a vlasnik ga je pomoću original ključa otključao. Sva stakla na
navedenom vozilu su bila podignuta. Menjač je zatečen u brzini dok je ručna
kočnica zatečena u nultom položaju. Spoljašnjim pregledom navedenog vozila na
istom nijesu konstatovana nikakva oštećenja. Pregledom prtljažnika vozila u
istom se nalaze patosnice, zatim rezervni točak i dizalica. Unutar vozila,
tačnije u plastičnom boksu između prednjih sjedišta pronađeno je 200 eura u
apoenima 1x100, 4x20 i 2x10 eura, zatim mobilni telefon marke „N “, sive boje
kao i nekoliko paklica „O “ žvaka i „O “ bonbona. Svi predmeti su označeni
markerom br.1. U drugom plastičnom boksu pored ručne kočnice zatečen je pečat,
mala slika ikone „Bogorodice“, metalni novac, privezak i vizit karta. Navedeni
predmeti su označeni markerom br. 2. Oko menjača brzine nalazi se pleteni
privezak u obliku krsta. U ladici pored sjedišta suvozača nalazi se dezodorans
marke „M “ i nekoliko muzičkih diskova. Na zadnjem sjedištu vozila nalaze se
dokumenta … kao i jedan dezodorans „M “.
Iz sadržine službene zabilješke 1509/2005 od 02.07.2005. godine proizilazi da
je ista sačinjena dana 02.07.2005. godine u vezi kriminalističko-tehničkog
pregleda izvršenog dana 01.07.2005. godine PMV-a marke“ “J.Č.“, reg. ozn. …
vl. K.R. i tom prilikom konstatovano sledeće: Navedeno vozilo zatečeno je
parkirano na službenom parkingu ispred zgrade OB Cetinje–naselje Gruda
b.b-Opština Cetinje. Na vozilu se nalazi centralna brava, stakla na prednjim
vratima (lijevim i desnim) bila su poluotvorena radi ventilacije. Spoljnim
pregledom vozila nijesu primijećeni nikakvi tragovi oštećenja. Sa prednjeg
dijela unutrašnjosti vozila (tapaciri prednjih vrata, upravljač, menjač i
prednja plastika) skinute su tkz. samolepljive folije radi izuzimanja
eventualnih tragova barutnih čestica, dok su sa oba prednja sjedišta (vozača i
suvozača) takođe skinute samolepljive folije u cilju izuzimanja eventualnih
tragova vlakana. Navedene folije će naknadno biti poslate na vještačenje u
Centar za krim. tehniku MUP-a RCG. Upotrebom krim. tehničkih sredstava izvršen
je detaljan daktiloskopski pregled vozila kojom prilikom su pronađeni tragovi
papilarnih linija o čemu će biti sačinjen izvještaj o krim. tehničkom pregledu
lica mjesta. Detaljnim pregledom unutrašnjosti vozila nijesu pronađeni nikakvi
tragovi ili predmeti vezani za navedeni događaj. Krim.tehničar je izvršio
fotografisanje spoljašnjeg i unutrašnjeg dijela vozila o čemu će biti sačinjen
fotoelaborat.
Iz sadržine izvještaja o kriminalističko tehničkom pregledu p.m.v. “J.Č.” reg.
oznaka … vlasništvo K.R. da je 01.07.2005. godine sačinjen zapisnik o uviđaju,
fotodokumentacija, izvršen daktiloskopski pregled vozila (unutrašnjist i
spoljašnjost istog), samolepljivim folijama izuzeti tragovi na okolnost
prisustva barutnih čestica I vlakana. Tom prilikom nađeni su tragovi
papilarnih linija i to: tragovi br.1, 2, 3 i 4 pronađeni su na vratima vozača
sa spoljne strane vozila, a tragovi 5, 6, 7 i 8 pronađeni su na vratima
suvozača, sa spoljne strane vozila.
Iz sadržine izvještaja Centra za krim. tehniku MUP-a RCG br. 2654/05 od
25.07.2005. godine o pregledu “parafinskih rukavica” proizilazi da su dana
05.07.2005. godine Centru za kriminalističku tehniku MUP-a RCG dostavljene
“parafinske rukavice” skinute sa šaka L.D., K. B., K.R., K.P. i K. P. u cilju
utvrđivanja postojanja odnosno nepostojanja barutnih čestica na njima. Nakon
izvršenih traženih ispitivanja na samolepljivim folijama skinutih sa šaka
L.D., K.B., K.R. i K. P. dokazano je prisustvo nitratnih čestica, u rasporedu
i koncetraciji kako se to vidi u prilogu na skicama, dok na samolepljivim
folijama skinutih sa šaka K.P. nije dokazano prisustvo nitratnih čestica. Na
osnovu dobijenih podataka ne može se isključiti mogućnost da su L.D., K.B.,
K.R. i K. P. rukovali vatrenim oružjem prije skidanja “parafinskih rukavica”.
U svom usmenom izjašnjenu na glavnom pretresu vještak hemijske struke je
pojasnio i dodao da barutne čestice nastale opaljenjem metka iz vatrenog
oružja imaju malu specifičnu težinu, usled toga malu kinetičku energiju te ne
prijanjaju jakim silama za ljudsku kožu. Usled toga pomenute čestice mogu da
se trenjem, odnosno dodirom šake o šaku, šaka o odjeću ili nekim drugim
predmetima iste uklone ili pomjere sa mjesta na mjesto. To znači da prisustvo
barutnih čestica i njihov raspored ne mogu sa sigurnošću ukazati da li su iste
nastale opaljenjem metka iz vatrenog oružja, kontaktom sa vatrenim oružjem iz
kog je prethodno pucano, kontaktom sa predmetima koji su kontaminirani
barutnim česticama i sl. Rasopred tih čestica dao bi odgovor na pitanje da li
je primarni ili sekundarni kontakt u slučaju da se parafinske rukavice skinu-
uzrokuju neposredno nakon opaljenja. Prisustvo barutnih čestica na šakama L.D.
ukazuje da je isti rukovao vatrenim oružjem.To iz razloga što su barutne
čestice nađene na palcu i kažiprstu desne nadlaktice, a to je dio šake gdje se
najviše i uglavnom barutne čestice deponuju nakon opaljenja. Nalaz barutnih
čestica na rukama K.B. ukazuje da je isti mogao rukovati oružjem prije
skidanja parafinskih rukavica. Nalaz barutnih čestica na šakama K.R. ukazuje
da je isti mogao rukovati vatrenim oružjem prije skidanja parafinskih
rukavica. Nalaz barutnih čestica na šakama K.P. ukazuje da je isti mogao
rukovati vatrenim oružjem prije skidanja parafinskih rukavica. Sve pomenuto se
odnosi na slučaj da su parafinske rukavice izuzete odmah nakon rukovanja sa
vatrenim oružjem. Ukoliko je protok vremena od incidentne situacije do
skidanja parafinskih rukavica – uzrokovanja parafinskih rukavica, to se ne
može sa sigurnošću utvrditi da li su barutne čestice nastale ispaljenjem metka
iz vatrenog oružja ili kontaminacijom u uslovima pomenutim u prethodnom
odgovoru.
Kroz odgovore na postavljena pitanja vještak je objasnio da su barutne čestice
hemijski postojane i da se ne raspadaju same od sebe, sve do momenta dok se
mehanički ne uklone ili iz razloga što su rastvorljive u vodi dok se npr. šake
ne operu vodom i sl. Nakon ispaljenja jednog metka iz vatrenog oružja dolazi
do deponovanja barutnih čestica na šaki lica koje vrši to opaljenje.
Izjašnjavajući se o značaju i okolnostima pod kojima je dežurni ljekar u
istoriji bolesti L.D. između ostalog naveo ”u srednjoj trećini desne
nadlaktice prostrelna rana sa posteriorne strane sa prisutnim barutnim
česticama i izlaznom sa medijalne strane distalnije u odnosu na ulaznu ranu”,
vještak je istakao da kod ispaljenja metka iz vatrenog oružja najveći broj
vatrenih čestica rasprostire se na usta cijevi za projektilom. Ta distance
odnosno rastojanje rasprostiranja barutnih čestica se razlikuje od vrste
oružja, ali za pištolje i revolver iznosi oko 90 cm. Da usta cijevi osim
barutnih čestica nakon ispaljenja ima dejstvo plamena i vatre, usled tog
dejstva na rastojanju do oko 3 inča što iznosi 7,5 cm, dovodi do vidnog
nagaravljenja, zacrnjenja kao i prodiranja barutnih čestica u predmet na koji
naiđe, ili odjevni predmet ili ljudsko tijelo. Dalje od tog rastojanja od oko
20 cm dejstvo plamena i vatre je manje i nagaravljenost i zacrnjenost je
slabija. Takođe na tom rastojanju barutne čestice su vidljive, mogu se vidjeti
golim okom. Nakon rastojanja od oko 20 cm, pa do 90 cm barutne čestice se
dokazuju određenim hemijskim sredstvima. Jedan od njih i u crnogorskoj praksi
rutinski upotrebljiv je difenilaminski test.
Iz sadržine nalaza i mišljenja Centra za kriminalističku tehniku MUP-a RCG br.
2620/05 od 15.07.2005. godine o izvršenom biohemijskom vještačenju proizilazi
da je dostavljen: 1. trag izuzet sa lica mjesta prilikom vršenja uviđaja,
obilježen brojem 16, na parčetu sanitetske vate nalazi se sastrugani material,
ljuspičaste structure mrko crvene boje nalik na krv, 2. trag izuzet sa lica
mjesta, prilikom vršenja uviđaja obilježen brojem 17, na parčetu vate nalazi
se sastrugani material, ljuspičaste strukture mrko crvene boje nalik na krv,
3. trag izuzet sa lica mjesta prilikom vršenja uviđaja obilježen brojem 18, na
parčetu vate nalazi se sastrugani material ljuspičaste strukture mrko crvene
boje nalik na krv, 4. trag izuzet sa lica mjesta prilikom vršenja uviđaja
obilježen brojem 19, na parčetu sanitetske vate nalazi se satrugani material,
zrnaste structure mrko crvene boje nalik na krv, 5. majica izuzeta od L.D. na
okruglinu, bijele boje, kratkih rukava, pamučna, nova, čista marke ”E”
veličine XXL na desnom rukavu natopina nepravilnog oblika i veličine, naprijed
u predjelu stomaka, kao i pozadi veći broj mrlja i natopina nepravilnog oblika
i veličine mrkocrvene boje nalik na krv.
Primjenom benzidinske probe i luminolske reakcije, na tragovima opisanim pod
tačkom 1, 2, 3, 4 i 5 nalaza, dobijen je pozitivan rezultat na prisustvo krvi.
Precipitacijom u tečnosti po metodi uchlenchuta sa anti humanimprecipitiskim
serumom, ispitivani ekstrat traga opisan pod tačkom 1, 2, 3, 4 i 5 u nalazu,
dao je pozitivan rezultat na ljudske bjelančevine.
Određivanje krvnih grupa vršeno je metodom kvantitativne apsorpcije po Holceru
uz korišćenje test seruma anti “A” i anti “B” titra 1:128, proizvodnje
“Behringwerke” i tom prilikom je utvrđeno da posle apsorcije kod ekstrata
tragova opisanih pod tačkom 1, 2, 3, 4 i 5 nalazu, dolazi do pada titra seruma
”B”, dok titar seruma anti ”A” ostaje nepromijenjen. Na osnovu iznijetog dato
je sledeće mišljenje da su sumnjivi tragovi pod tačkom 1, 2, 3, 4 i 5 u nalazu
potiču od krvi ljudskog porijekla koja pripada ”B” krvnoj grupi.
Iz sadržine izvještaja MUP-a RCG Ku. br. 1509/2005 od 15.07.2005. godine o
tehničkoj obradi i identifikaciji tragova papilarnih linija broj
17-18-244-72/05 na p.m.v. “J.Č.” … vl. K. R. proizilazi da su tragovi: 1, 2, 3
i 4 fiksirani na vratima vozača sa spoljašnje strane vozila i 5, 6, 7 i 8
fiksirani na vratima suvozača sa spoljašnje strane. Tragovi 1, 2, 3, 4, 5, 6,
7 i 8 su nepodesni za identifikaciju.
Iz sadržine izvještaja MUP-a RCG Ku. br. 1509/2005 od o tehničkoj obradi I
identifikaciji tragova papilarnih linija broj 47-18-244-75/05 p.m.v ”T” reg.
oznaka … vl. K.B. od 29.07.2005. godine proizilazi da je trag broj 1 fiksiran
na staklu prednjih desnih vrata sa spoljne strane podesan za identifikaciju i
da ne potiče od K. B., K.R., K.P. i K.P.
Iz sadržine službene zabilješke Ku. br. 1509/2005 od 03.07.2005. godine
proizilazi da ista sačinjena povodom izvršenog kriminalističko-tehničkog
pregleda PMV marke„A“, crne metalik boje, reg. ozn. …, vlasništvo L.D. koje se
nalazilo na službenom parking prostoru ispred zgrade CB Podgorica, a vezano za
krivično djelo pokušaj ubistva na štetu L.D. iz P. Prednjim krajem vozilo je
okrenuto u pravcu AD M., a zadnjim krajem u pravcu zgrade CB Podgorica. Na
vozilu se nalazi centralna brava. Vozilo je zatečeno zaključano, a vlasnik ga
je pomoću original ključa otključao. Stakla na vozilu su bila podignuta,
menjač u brzini a ručna kočnica u nulta položaju. Spoljašnjim pregledom vozila
na istom nijesu konstatovana nikakva oštećenja. Pregledom prtljažnika vozila u
istom su zatečene razne stvari, razbacane kao: peškiri, motorno ulje, prva
pomoć, ofingeri, dječje igračke, ženska obuća, nailonske i kartonske kutije
itd. Unutar vozila, tačnije na zadnjem sjedištu pronađen je pištolj marke
„P.B.“ fab. broj …. U pištolju, tačnije cijevi kao ni u okviru pištolja nije
bilo metaka. Na pištolju se nalaze mrlje nalik na krv. Pištolj je izuzet sa
lica mjesta i isti je upućen na vještačenje Centru za krim. tehniku MUP-a RCG.
Iz sadržine službene zabilješke CB Podgorica Ku. br. 1509/2005 od 03.07.2005.
godine proizilazi da se policijski službenik dana 02.07.2005. godine u vremenu
od 13,50 do 17,00 časova nalazio u KBC Podgorica, na odeljenju ortopedije,
soba br. .., na obezbeđenju L.D. i da je isti u 14,15 časova, putem telefona
na ortopetskom odeljenju, obaviješten od strane medicinske sestre S.G. sa
odeljenja Reumatološke ambulante, da je prije pola sata dolazilo NN lice u
crveno-bijelom šorcu, crvenoj majici i sa crvenom maramom vezanom oko glave i
da se isto grubim i prijetećim glasom interesovalo na kom se odeljenju nalazi
L.D. Imenovana medicinska sestra je odbila da da bilo kakvu informaciju i ovo
lice uputila na prijemno odeljenje KBC. Pomenuti policijski službenik je pri
ulasku kroz Urgentni centar primjetio u holu M.Š. koji odgovara navedenom
opisu NN lica.
Iz sadržine službene zabilješke CB Podgorica KU. br. 1509/2005 od 03.07.2005.
godine proizilazi da je navedenog dana interventna jedinica oko 15,44 časova
upućena od strane dežurne službe u ul. C.s., gdje je prijavljeno da je došlo
do pucnjave iz vatrenog oružja. Dolaskom na lice mjesta zatekli su patrolu
M-57, koja je obezbeđivala lice mjesta. Na lice mjesta izišli su M-131 i M
-52, pa posle obavljenog informativnog razgovora sa očevicima B.M., rođen … u
B.P., sa stanom u V. bb br. tel. ….. i B.I. od oca R., rođen ... godine na C.
sa stanom u ul. C.s. bb, koji je upravljao svojim vozilom marke “M”, teget-
plave boje, reg. ozn. …, na kojem je vjerovatno od ispaljenog proektila iz
vatrenog oružja bilo slomljeno zadnje vjetrobransko staklo. U međuvremenu
pozvani su od strane M-136 koja se nalazi u ul. Džordža Vašingtona, i koja je
zadržala lice K.B., od oca S., rođenog ... godine na C., sa stanom u ul. V. B.
bb na C., a koji se nalazio na licu mjesta u ul. C.b. bb i koji je upravljao
PMV “T”, c. reg. oznaka, i priveli isto u CB Podgorica. Oko 16,25 časova
upućeni su od strane M-52 i iz urgentnog centra priveli su lice A.Z., od oca
B., rođenog ... godine u P., sa stanom u G.G., ul. L. .. i M.D., od oca J.,
rođenog ... godine na C., sa stanom u ul. O. .. na C., koja su predate M-22.
Iz sadržine službene zabilješke CB Podgorica OP Zabjelo Ku. br.1 509/2005 od
01.07.2005. godine proizilazi  da je ista u 15,45 časova obaviještena od
strane DS CB Podgorica o upotrebi vatrenog oružja u ul. C.s. bb. Dolaskom na
licu mjesta, ispred stambene zgrade zatekli su veći broj stanara iste, na
terasama koji prijavljuju da su četiri NN lica pucala iz vatrenog oružja u
pravcu zgrade i sa nepoznatim vozilom se udaljila sa lica mjesta. Istom
prilikom su obaviješteni da se u i ulazu u stanu br. . nalazi povrijeđeno
lice. Dolaskom do vrata pomenutog stana zatekli su L.Lj., od oca V., rođenu
... godine u P., nastanjenu u ul. C.s. bb P. Primjetni su tragovi krvi u stanu
i na balkonu pomenutog stana, kao i više oštećenja na zidu, najvjerovatnije od
vatrenog oružja. Na imenovanoj nijesu primjetili tragove od vatrenog oružja.
Odmah po dolasku patrole je pristigla ekipa hitne pomoći kao i lice M.A., od
oca V., rođen ... godine u P., nastanjen u D.K. .., koji se predstavio kao
brat L.Lj. O svemu gore navedenom obaviještena je DS CB Podgorice, a na lice
mjesta su došli: M-6, M-52, M-131, M-441, M-22 , kao i dežurni istražni
sudija.
Iz sadržine službene zabilješke CB Podgorica OP Blok V od 01.07.2005. godine
proizilazi da je ista obaviještena od strane DS da se potražuje lice K. B., od
oca S. i majke M. Ć., rođen ... godine na C., nastanjen u ul. V.B. bb, zbog
upotrebe vatrenog oružja. Imenovano lice je izašlo iz vozila, koje je
nastavilo u pravcu B.R.D., “Dž. R.”, c. reg. ozn., crne boje, u ul. C.p. bb, i
ušlo u obližnju zgradu i nakon dolaska službenog lica ispred zgrade isti je
izašao iz zgrade i prišao službenom licu, poslije čega je lišen slobode i sa
patrolom M-485 priveden u CB Podgorica.
Iz sadržine službene zabilješke CB Podgorica od 02.07.2005. godine, u vezi
kriminalističko–tehničkog pregleda pmv marke “Č”, reg. br. …., vlasništvo K.R.
proizilazi da je dana 01.07.2005. godine, od strane ekipe za uviđaje CB
Podgorica ispred zgrade OB Cetinje izvršen pregled pmv džip, marke “Č”, vl. K.
R. reg. br. … .
Iz sadržine službene zabilješke CB Podgorica od 01.07.2005. godine proizilazi
da je u 15,45 časova, pod br. Protokola 9436 u u Urgentni blok KBC došlo lice
sa prostrelnom ranom u predjelu desne nadlaktice. Utvrđeno je da se radi o
licu L.A.D., rođen ... godine u P. gdje i živi u ul. C.s. br. . . Lice su
dovezla dva lica, sa vozilom marke “A “ reg. ozn. … vlasništvo povrijeđenog
lica. Dva pomenuta lica su Z.B.A., rođen ... godine i D. J.M., rođen ...
godine u P, gdje i živi u ul.O. br.., i ista su zadržana. Istom prilikom
izvršen je pregled pomenutog vozila “A” …. i, u istom, na zadnjem sjedištu, na
lijevoj strani nađen je niklovani pištolj marke “B” 9 mm, koji je napipan sa
gornje strane rukohvata, ispod hrpe novina, što je odmah i saopšteno M-22 i
kriminalističkim tehničarima koji su stigli kasnije. Laganim podizanjem
novina, ukazao se pomenuti pištolj koji je bio krvav i isti nije pomjeran.
Vozilo i svjedoka Z.A., na parking ispred KBC je obezbeđivala M-56, koja je
pristigla brzo, a za njom su pristigli M-22, M-485, koja je preuzela A. na
parking kod parkiranog vozila i M. koji je bio u Urgentnom bloku kod
povrijeđenog L., i inspektor S.S.. Imenovana lica su i zatečena na tim
lokacijama tj. M. kod povrijeđenog, a A. na klupi ispred KBC, kod parking u
blizini predmetnog vozila. Po ukazanoj pomoći u Urgetnom bloku, L. je
propraćen do odeljena ortopedije gdje je i smješten i obezbeđivan do dolaska
M-23.
Iz sadržine službene zabilješke Ku. 1509/2005 od 01.07.2005. godine proizilazi
da je nakon primljenog obavještenja u 16,50 časova, od strane dežurne službe
da se potražuje, zbog upotrebe vatrenog oružja u P., i lice K.B., zv. B., koji
najvjerovatnije upravlja sa džipom reg. oz. … i koji se uputio u pravcu C.
Prilikom primanja obavještenja, patrolna jedinica se nalazila u pokretu, prema
raskrsnici iz pravca A.M.D. i zauzela je poziciju na “B”. Označeno vozilo je
ubrzo naišlo iz pravca P., i u istom se na mjestu vozača nalazio K.R., brat
K.B., a na mjestu suvozača K. N. rođak istih i vlasnik k. “A”. Pomenuto vozilo
je zaustavljano tablicom STOP, ali je isto nastavilo sa kretanjem u pravcu
raskrsnice puteva C-P-B.
Iz sadržine zapisnika o prepoznavanju CB Podgorica, Ku. br. 1509/2005, od
01.07.2005. godine proizilazi da je svjedok R.G., opisujući lice koje je
kritične prilike imalo pištolj u rukama i pucalo kritične prilike, kao lice
muškog pola, starosti između 25-30 godina, krupnije građe, kratke ošišane
smeđe kose sa šarenom košuljom na sebi, nakon što mu je pokazano pet lica radi
prepoznavanja, izjavio da se ne može sa sigurnošću izjasniti da je neko od
pokazanih lica, lice koje je opisao.
Iz sadržine zapisnika o prepoznavanju CB Podgorica, Ku. br. 1509/2005, od
01.07.2005. godine proizilazi da je svjedok R.G., opisujući lice koje se
kritične prilike nalazilo ispred zgrade i bilo najbliže ulazu u kojem živi
oštećeni sa kojim je ovo lice raspravljalo, kao lice muškog pola, omanjeg
rasta, sa bradom, u ruci je držalo lulu i na sebi je imalo teget majicu sa
slikom na grudima, nakon što mu je pokazano pet lica radi prepoznavanja,
pokazao na ono pod rednim brojem 3-Š.B. OPS, sa potpunom sigurnošću.
Iz sadržine zapisnika o prepoznavanju CB Podgorica, Ku. br. 1509/2005, od
02.07.2005. godine proizilazi da je svjedok B.I., opisujući lica koja su
kritične prilike iz zaklona jednog vozila ispaljivali hice iz ručnog
naoružanja, od kojih je jedno lice bilo 50-tih godina, prosijede kose, visine
180-185 cm, srednje razvijen, obučen u sportsku garderobu, kraće kose, dok je
drugo lice staro oko 30 godina, mršavo, visoko, crne kratke kose, neobrijano,
sportski odjeveno u bermude sive boje i majicu svjetlije boje, nakon što mu je
pokazano pet lica radi prepoznavanja među kojima je bio K. R., izjavio da se
ne može sa sigurnošću izjasniti da je neko od pokazanih lica, lica čiji je
opis prethodno dao.
Iz sadržine zapisnika o prepoznavanju CB Podgorica, Ku. br. 1509/2005, od
02.07.2005. godine proizilazi da je svjedok B.I., opisujući lica koja koja su
kritične prilike iz zaklona jednog vozila ispaljivali hice iz ručnog
naoružanja, od kojih je jedno lice bilo 50-tih godina, prosijede kose, visine
180-185 cm, srednje razvijen, obučen u sportsku garderobu, kraće kose, dok je
drugo lice staro oko 30 godina, mršavo, visoko, crne kratke kose, neobrijano,
sportski odjeveno u bermude sive boje i majicu svjetlije boje, nakon što mu je
pokazano pet lica radi prepoznavanja među kojima je bio K.B., izjavio da se ne
može sa sigurnošću izjasniti da je neko od pokazanih lica, lica čiji je opis
prethodno dao.
Iz sadržine zapisnika o prepoznavanju CB Podgorica, Ku. br. 1509/2005 od
03.07.2005. godine proizilazi da je svjedok B.I., opisujući lica koja su
kritične prilike iz zaklona jednog vozila ispaljivali hice iz ručnog
naoružanja, od kojih je jedno lice bilo 50-tih godina, prosijede kose, visine
180-185 cm, srednje razvijen, obučen u sportsku garderobu, kraće kose, dok je
drugo lice staro oko 30 godina, mršavo, visoko, crne kratke kose, neobrijano,
sportski odjeveno u bermude sive boje i majicu svjetlije boje, nakon što mu je
pokazano pet lica radi prepoznavanja među kojima je bio K. P., pokazao sa
sigurnošću od 50% na ono pod rednim brojem 3-K.P.
Iz sadržine zapisnika o prepoznavanju CB Podgorica, Ku. br. 1509/2005 od
03.07.2005. godine proizilazi da je svjedok B.I., opisujući lica koja su
kritične prilike iz zaklona jednog vozila ispaljivali hice iz ručnog
naoružanja, od kojih je jedno lice bilo 50-tih godina, prosijede kose, visine
180-185 cm, srednje razvijen, obučen u sportsku garderobu, kraće kose, dok je
drugo lice staro oko 30 godina, mršavo, visoko, crne kratke kose, neobrijano,
sportski odjeveno u bermude sive boje i majicu svjetlije boje, nakon što mu je
pokazano pet lica radi prepoznavanja među kojima je bio K. P., izjavio da se
ne može sa sigurnošću izjasniti da je neko od pokazanih lica, lice čiji je
opis prethodno dao.
Vještak medicinske struke je izvršio neposredan uvid u medicinsku
dokumentaciju javne zdrastvene ustanove - Kliničkog Centar Crne Gore ustanovo
da iz sadržine Izvještaja ljekara specijaliste hirurga Urgetnog centra,
naznačene ustanove, broj protokola 9436 od 01.07.2005. godine proizilazi da je
L. D. povrijeđen vatrenim oružjem navedenog datuma. TA 140/90, klinička ulazna
rana u prosimalnoj nadlaktici sa medijalne strane, volarno, izlazna rana u
proekciji srednje trećine desne nadlaktice, dorzalno, pulzacije a.radialis se
palpikaru, puls dobro punjen, frekvenca ubrzana, očuvana motorika ruke i
funkcija šake, nema neuroloških ispada. Rtg desne nadlaktice pokazuje očuvani
kontinuitet desnog humerusa sa prisustvom stranih tijela, sjenke jakog
inteziteta koji mogu odgovarati djelovima od zrna vatrenog oružja. Potreban
pregled hirurga Th At zaštita Garamycin amp. A 120 mg x 2 Dg: Vulnus
scopletarium brachii partis proximalis lat dex. Iz sadržine uputa za
stacionarno liječenje Urgetnog centara, naznačene ustanove, broj protokola
9436 od 01.07.2005. godine proizilazi da se D.L., rođen ... godine, sa
prebivalištem u P. upućuje radi stacionarno-kliničkog liječenja, Dijagnoza:
Vulnus sclopetarium brachii lat dex. Iz sadržine Kartona prijema Urgetnog
centra javne zdrastvene ustanove –Kliničkog centra Crne Gore, broj protokola
9436 od 01.07.2005. godine proizilazi da je L. D. primljen na odeljenje sa
dijagnozom Vulnus sclopetarium brachii lat dex. Iz sadržine Istorije bolesti
Odeljena za ortopediju Klinike za ortopediju i traumatologiju javne zdrastvene
ustanove-Kliničkog centar Crne Gore, matični broj 12398/639, proizilazi da je
u sobi … smješten L.A.D., rođen ... godine, jmb …, da je imenovani primjen u
bolnicu 01.07.2005. godine, a da je otpušten iz iste 03.08.2005. godine, nakon
33 bolesnička dana, da je upućen sa dijagnozom Vulnus apertum regionis
deltoideae et brachii S41, da je primljen kao hitan slučaj zbog povreda
zadobijenih vatrenim oružjem i to u srednjoj trećini desne nadlaktice
prostrelna rana sa posteriorne strane sa prisutnim barutnim česticama i
izlaznom sa medijalne strane distalnije u odnosu na ulaznu ranu. Iz sadržine
izvještaja ljekara specijaliste interniste javne zdrastvene ustanove
–Kliničkog centra Crne Gore broj protokola 9492 od 02.07.2005. godine
proizilazi da je u 13.55 časova, L.D. povrijeđen vatrenim oružjem u desnu
nadlakticu i, da je istog dana pregledan od strane ortopeda i zadržan na
odeljenju jedan dan, da sada navodi da ima tegobe u vidu malaksalosti,
osjećaja slabosti, vrtoglavice, da je svjestan, orjentisan, aferbilan, eup,
blijed, malaksao, normalan disajni šum, srčana radnja ritmična, tonovi jasni,
abdomen mekan u ravni grudnog koša, lab. analize u redu. Iz sadržine otpusne
liste sa epikrizom Ortopedsko-traumatološke klinike javne zdrastvene
ustanove–Kliničkog centra Crne Gore,  matični broj istorije bolesti 12398/639
proizilazi da je L.D. liječen od 01.07.2005. godine do 03.08.2005. godine,
uputna dijagnoza: Vulnus sclopetarium partis proximalis brachii dex, završna
dijagnoza: Vulnus sclopetarium partis proximalis brachii dex,
Epikriza:pacijent je primljen na kliniku zbog povrede desne nadlaktice iz
vatrenog oružja, upucavanjem od strane druge osobe. Po prijemu je urađena
kompletna dijagnostička obrada, rana obrađena. U toku hospitalizacije tretiran
antibiotskom terapijom, rana previjana, sanirana. Otpušten na kućno liječenje
u dobrom opštem stanju, neurocirkulatorni status ruke uredan, rana sanirana.
Na osnovu citirane medicinske dokumentacije vještak medicinske struke dr K. N.
je sačinio pisani nalaz i mišljenje iz kojeg proizilazi da je L.D. dana
01.07.2005. godine u Podgorici zadobio prostrelnu ranu u predjelu desne
nadlaktice sa prelomom u vidu odlomka (okrznuća) desne ramenice u srednjoj
trećini. Ulazni otvor prostrijeline nalazio se na zadnjoj strani desne
nadlaktice u srednjoj trećini, a isti se kanalom nastavljao kroz kožu,
podkožno meko tkivo i mišiće u zadnjem dijelu desne nadlaktice u srednjoj
trećini, zahvatajući i desnu ramenicu (prelom u vidu odlomka-okrznuća), kroz
mišiće i podkožno tkivo u unutrašnjem dijelu desne nadlaktice u srednjoj
trećini i završava se izlaznim otvorom na koži unutrašnje strane desne
nadlaktice u srednjoj trećini. Pravac kanala prostrijeline je bio od pozadi ka
naprijed, od spolja put unutra i odozgo lako naniže. Navedena povreda
prestavljala je u vrijeme nanošenja tešku tjelesnu povredu i nanešena je
dejstvom projektila ispaljenog iz ručnog vatrenog oružja iz blizine.
Kroz usmeno izjašnjavanje na glavnom pretresu vještak medicinske struke je
insistirao na neposrednom pregledu desne nadlaktice L.D., obzirom na brojne
kontradiktornosti sadržane u raspoloživoj medicinskoj dokumentaciji. Pojasnio
je da u predjelu zadnje strane desne nadlaktice u središnjem dijelu srednje
trećine 16,5 cm iza desnog lakta nalazi se ovalni ožiljak promjera 1,5x1,3 cm.
U predjelu unutrašnje strane desne nadlaktice, na granici sa prednjom stranom
i na granici između gornje i srednje trećine, a na 19 cm iznad vrha desnog
lakta nalazi se ovalni ožiljak promjera 1,3x1,1 cm. U predjelu zadnje strane
desne nadlaktice kao i u predjelu opisanog ožiljka ne uočavaju se nikakvi
znaci eventualno deponovanih barutnih čestica, a što je i za očekivati obzirom
da je po prijemu L.D. u KC CG izvršena obrada rana tj. njihovo čišćenje kao i
čišćenje njihove okoline. Današnjim neposrednim pregledom je razjašnjena
dilema da li se prostrelina nalazi u predjelu gornje trećine desne nadlaktice
ili srednje trećine te je definitivno utvrđeno da se ista nalazi u predjelu
srednje trećine desne nadlaktice. Takođe definitivno je utvrđeno da je jedan
od otvora prostreline koji se nalazi u predjelu unutrašnje strane desne
nadlaktice na granici sa prednjom stranom i na granici gornje srednje trećine
bio visočiji za 2,5 cm u odnosu na drugi otvor prostreline, a koji se nalazio
u središnjem dijelu zadnje strane desne nadlaktice.
Vještak je ukazao na određene kontradiktornosti koje postoje u medicinskoj
dokumentaciji i to da je dežurni ortoped dr Š. na prijemu L.D. u KC CG, na
rendgenskom snimku desne nadlaktice utvrdio prelom u vidu odloma u predjelu
srednje trećine tijela desne ramenjače. Istog dana, dakle 01.07.2005. godine
ljekar hirurg u svom Izvještaju br. 9436, koji je bez faksimila i bez jasno
čitljivog potpisa, u Urgetnom centru KC CG ustanovio na regenskom snimku desne
nadlaktice L.D. da nema nikakvog prelom, tj. ustanovio je “očuvani kontinuitet
desne ramenjače” sa prisustvom djelova projektila u predjelu desne nadlaktice,
a čije prisustvo dežurni ortoped dr Š. nije konstatovao. Sledeća
kontradiktornost je da je ljekar hirurg u Urgentnom centru KC CG dana
01.07.2005. godine kod L.D.utvrdio da mu je očuvana motorika ruke i funkcija
šake, te da nema neuroloških ispada, dok je dana 02.07.2005. godine ljekar u
R. tok bolesti konstatovao kod L.D. smanjenje senzibiliteta kože
ineracionalnog područja zbičnog živca sa diskretno oslabljenim opružanjem
desne šake te je dijagnostikovao oštećenje desnog zbičnog živca. Ni navedeni
prelom desne ramenjače, ni navedeno oštećenje desnog zbičnog živca nije ušlo u
Otpusnu listu sa epikrizom kao završni i konačni medicinski dokument.
Napominje da su navedeni prelom i oštećenje nerva presudni kavalifikatorni
elementi kad je u pitanju navedena povreda. Stoga bi neophodno bilo da sud
pribavi taj rendgenski snimak desne nadlaktice L.D. u KC CG dana 01.07.2005.
godine, kako bi se nedvosmisleno ustanovilo da li je stvarno ili nije uopšte
postojao navedeni prelom u vidu odlomka u predjelu srednje trećine desne
ramenjače. Nadalje neophodno bi bilo da sud identifikuje ljekara hirurga
Urgentnog centra koji je sačinio Izvještaj br. 9436, uput za stacionirano
liječenje isti broj i Karton prijema, kao i da identifikuje ljekara neurologa
koji je dijagnostifikovao oštećenje desnog zbičnog živca, te da ih poslije
identifikacije sasluša na navedene kontradiktornosti kao i da sasluša dežurnog
ljekara dr B.Š. na iste okolnosti. Sledeća kontradiktornost je da je ljekar
internista dana 02.07.2005. godine u Izještaju Urgentnog centra br. 9492
konstatovao u 13,55 časova da je L.D. juče povrijeđen i da je “zadržan na
Odeljenje jedan dan” što bi upućivalo na činjenicu da se ne radi o pregledu
drugog specijaliste koji dolazi na odeljenje gdje pacijent leži jer taj
pregled niukom slučaju ne bi bio u Urgentnom centru i pacijent bi bio u
pidžami i doktor bi pisao da je zadržan samo jedan dan i na kraju sudeći prema
istoriji bolesti i otpusnoj listi imenovani je liječen zbog navedene povrede
32 odnosno 33 dana, a zbog povrede zbog koje se čak i u slučaju navedenog
oštećenja preloma i nerva prema svjetskim standardima ne leži u bolnici ni
jedan jedini dan. U skladu sa navedenim trebalo bi da sud saluša ljekare. Iz
svega navedenog neophodno je da se ljekar vještak spec. za sudsku medicinu
ponovo sasluša jer se na navedeni način može doći u situaciju da dođe do
promjene kvalifikacije povrede, kao i do pravca djelovanja projektila od onog
kako je to navedeno u osnovnom nalazu i mišljenju. Na verziju za koju se
opredijelio prilikom donošenja uticala je činjenica da je dežurni ortoped
jasno vidio barutne čestice u predjelu zadnje strane desne nadlaktice, a to je
nešto što svako ko dobro vidi, vidi kao bačene mrlje od toza kafe na bijeli
zid. Navedeni dežurni ortoped je vidio jasan prelom, Njegov specijalnost
naravno nije kvalifikatorni element, ali notorna je činjenica da su ortopedi
namijenjeni prelomima kostiju. Takođe ni akademski ni stručni nivo ljekara
nijesu kvalifikatorni element. Ono što je vještaka opredijelilo je ta
drastičnost činjenice da je Imenovani dežurni ortoped vidio barutne čestice.
Naravno dozvoljava mogućnost greške zbog takvog opredeljenja, ali obzirom da
je neprikosnoveni cilj medicinskog vještačenja dokučivanje medicinske istine,
neophodno je da sud u konkretnom slučaju preduzme sve predložene mjere.
​​​​​​​​
Na konstataciju suda vještak je odgovorio da ožiljak koji je posledica
zarašćivanja jedne od otvora prostreline, a koji se nalazi u predjelu
središnjeg dijela zadnje strane desne nadlaktice je ovalnog oblika i nešto je
veći od ožiljka koji je posledica zarašćivanja jednog od otvora prostreline, a
koji se nalazi na granici unutrašnje i prednje strane desne nadlaktice i na
granici gornje i srednje trećine desne nadlaktice i takođe je ovalnog oblika.
Ta činjenica bi na prvi pogled ukazivala da se ulazni otvor nalazio na granici
unutrašnje i prednje strane desne nadlaktice i na granici srednje gornje
trećine desne nadlaktice, a da se izlazni otvor nalazio u predjelu zadnje
strane desne nadlaktice u središnjem dijelu srednje trećine. U toj varijanti
pravac kanala prostreline bio bi sprijeda unazad sa lijeva u desno i odozdo
naviše. Međutim izgled i veličina ožiljaka nijesu potpuno pouzdan element, a
ovo iz razloga što jedna rana može brže i “čistije” da zaraste od druge, jedna
rana može da se prilikom zarašćivanja slučajno ili namjerno povređuje u odnosu
na drugu itd.
U pogledu iznijetih dilema koje se odnose na medicinsku dokumentaciju od
strane vještaka medicinske struke optuženi je pojasnio da je odmah nakon
događaja pregledan od strane hirurga poslije čega je odveden u policijsku
stanicu radi davanja izjave. U prostorijama Područne jedinice izgubio je
svijest jer je imao i prije toga osjećao jake bolove u predjelu desnog ramena.
Došla je Hitna pomoć, konstatovano je da nešto nije u redu sa rukom poslije
čega je vraćen radi ponovnog pregleda i snimanja. Tamo je čuo kako se jedan od
ljekara, ljekaru koji ga je prvi pregledao obratio riječima kako ga nije
sramota kad se jasno na snimku vidi da je okrznuta kost u ramenom dijelu i da
mu je živac otkinut. Dio njjihove rasprave se odnosio i na nerv koji nije
bitan i da će se vremenom stabilizovati, ali optuženi i danas osjeća posledicu
svega toga jer mu trne ruka u predjelu šake. Zbog toga je i zadržan na
bolničkom liječenju jer je morao 30 dana da drži desnu ruku savijenu u laktu
kako bi se u potpunosti oporavio i ostaje pri svemu što je rekao u pogledu
mjesta na kojem se nalazio i pravca odakle je na njega pucano.
Svjedok dr B.Š.  na glavnom pretresu je naveo da mu je pokazana medicinska
dokumentacija u vidu istorije bolesti 12398/639, Izvještaj doktora
specijalista 9436, uput za stacionirano liječenje 9936, karton prijema, pa od
navedenih dokumenata isti je potpisnik izvještaja ljekara specijalista, uputa
za stacionirano liječenje i kartona prijema, kao i da su tačne sve
konstatacije u Izvještaju koje je zapazio prilikom pregleda pacijenta L.D.
Pretpostavlja da je u to vrijeme dežurao na ortopediji i nije dalje pratio taj
slučaj. Naglašava da nije unosio nikakve podatke u istoriji bolesti i ne zna
kako je moglo biti konstatovano zapažanje da je “u srednjoj trećini desne
nadlaktice sa posteriorne strane prostrelna rana sa prisutnim barutnim
česticama i izlazno sa medijalne strane distalnije u odnosu na ulaznu ranu”,
te da nikada u svojoj praksi nije unio podatak da li su u rani vidljive ili
nijesu barutne čestice. Istorija bolesti kao i otpusna lista potpisuju se na
kraju liječenja. Prilikom opisa rendgenskog snimka konstatovao je da se radi o
prekidu kontinuiteta koštanog tkiva kao i da postoje jasne intezivne sjenke
koje bi mogle odgovarati opiljcima košuljice zrna jer se amnestički znalo da
se radi o strijelnoj povredi. Prelom kostiju nije uočio, a to nije potvrđeno
ni u otpusnoj listi te se navedena fraktura u istoriji bolesti ne može
potvrditi bez uvida u snimke koji su tada urađeni. To se može postaviti kao
radna dijagnoza, jer otpusna lista na kraju konstatuje definitivnu dijagnozu.
Obzirom da se ne navodi prelom u otpusnoj listi, može se pretpostaviti da je
dijagnoza abrisfakture koja se nalazi navedena u dokumentu istorije bolesti
bila samo radna dijagnoza koja nije definitivno potvrđena. Dodao je da se
barutne čestice ne dokazuju samo na osnovu inspekcije rane i zato nije u
svojoj medicinskoj praksi, u izvještajima napisao da li postoji ili ne postoji
prisustvo barutnih čestica. Magistrirao je na temi “Strijelne povrede
potkoljenice” i zato posjeduje dovoljno kliničkog znanja o toj vrsti rane.
Dodaje da poslije prijema i pregleda, kasnije nije učestovao i nije dolazio u
kontakt sa pacijentom, a pošto je potpisnik otpusne liste dr K., dalje
liječenje, praćenje pacijenta bilo je u nadležnosti ljekara sa traumatologije.
Svjedok dr K.M. naveo je na glavnom pretresu da mu je poznat lik L. koji ima
svojstvo optuženog, ali ne zna tačno gdje ga je vidio u bolnici i siguran je
da nije direktno učestvovao u njegovom liječenju. Pokazana mu je istorija
bolesti Klinike za ortopediju i traumatologiju – odeljenja mat. br. 12398/639
i otpusna lista na ime L.D., na kojim dokumentima, u prvom slučaju ispod
natpisa potpis ordinirajućeg ljekara stoji dr K. i na otpusnoj listi ime
svjedoka, pa u vezi sa tim izjavio je da potpisi nijesu njegovi i da te
medicinske konstatacije i dijagnoze nije potpisao. Ne zna ko bi to moga da
uradi, te da je možda tu prvu stranu istorije bolesti potpisala medicinska
sestra, a otpusnu listu neko od kolega koji ga je mijenjao u tom trenutku.
Svjedok D.Ž. je na glavnom pretresu istakao da se radilo o povredi desne
nadlaktice i da je prilikom prolaska metak okrznuo dio kosti - kortex desne
nadlaktice, da je redovno previjan zbog krvarenja koje se javljalo u tom
periodu, kao i da je po smirivanju rane, kada je prošla opasnost od eventualne
infekcije otpušten sa klinike. Ima u trenutnom kliničkom statusu povremeno
trnjenje nerava desne šake i prstiju kao posledicu vjerovatno oštećenja grana
živaca koji izlaze iz plexusa brahijalisa. Takodje je naveo da se sjeća, da je
odmah po prijemu u Urgentni centar doveden i da mu je rana obradjena ali da je
nakon toga odveden u policijsku stanicu radi davanja izjave, te da je istog
dana zbog pogoršanja njegovog zdravstvenog stanja vraćen u bolnicu, gdje je
hospitalizovan na Kliniku za ortopediju u vrijeme kada je bio direktor te
klinike.
Kroz odgovore na postavljena pitanja je pojasnio, da je pregledao istoriju
bolesti broj 12398/639 i podsjetio se, da se upravo radilo o abris avulzija
kortexa desnog humerusa (desne nadlakatne kosti), što znači da se nije radilo
o potpunom prelomu - prekidu kontinuiteta kosti, nego samo o okrznuću, te da
je nakon uvida u rentgenski snimak naveo da se vidi dio kortexa veličine 1 cm
koji je napravio metak prilikom prolaska, ali se, kao što je više puta rekao,
ne radi o prelomu kosti, nego samo o okrznuću, sa abris fragmentom kortexa,
odnosno o minornoj povredi. Takodje je pojasnio, da se povreda živca može
dokazati jedino elektromiografskim ispitivanjem plexsusa brahijalisa, odnosno
njegovih nerava (nervus radijalisa, nervusa medijanusa i nervusa ulnarisa),
koji prolaze pomenutom regijom (desna nadlaktica). Nesumnjivo je da ni jedan
od glavnih živaca nije povrijedjen kod L.D.
Iz psihijatrijskog nalaza i mišljenja komisije vještaka od 26.11.2012. godine
proizilazi da je optuženi osoba prosječnih intelektualnih sposobnosti i da ne
pokazuje simptome trajnog duševnog obolenja niti težeg duševnog poremećaja,
odnosno da se radi o duševno zdravoj osobi. Iz nalaza dalje proizilazi da su
okolnosti krivičnog djela u situaciji koju u svojoj odbrani opisuje optuženi
kod istog generisale dominantno stanje afekta straha, prepasti i razdraženosti
jakog intenziteta u vrijeme izvršenja krivičnog djela, dok su kvalitativni
poremećaji svijesti kod optuženog u vrijeme izvršenja djela bili na nivou
suženja svijesti sa očuvanim globalnim sjećanjem. Dakle, po mišljenju
vještaka, krivično djelo optuženog je psihopatološki motivisano patološkim
afektom jakog intenziteta, što znači da je ponašanje optuženog u vrijeme
izvršenja djela bilo impulsivno i poteklo iz afektivno nagonske sfere,
zaobilazeći svjesni dio ličnosti, odnosno da je isti bio u stanju afekta
straha, prepasti i razdraženosti jakog intenziteta koji odgovara stanju
privremene duševne poremećenosti, usled koje njegova sposobnost da shvati
značaj djela i mogućnost da upravlja svojim postupcima u vrijeme njegovog
izvršenja bila bitno smanjena.
U odbrani tog nalaza predstavnik tima vještaka psihijatar dr G.Ž. je u vezi
primjedbi zastupnika optužbe koje su se odnosile na poslednji pasus pete i
prvi pasus šeste strane njihovog nalaza i mišljenja naveo da nije u njihovoj
kompetenciji da utvrdjuju činjenice, te da bi se optuženi nakon ispaljenog
projektila našao u pomenutim afektivnim stanjima, bez obzira da li su se u
njegovoj blizini nalazili članovi uže porodice, dok bi utvrdjenje njihovog
nesumnjivog prisustva samo doprinijelo jačanju tog njegovog straha.
Iz sadržine nalaza i mišljenja Centra za kriminalističku tehniku MUP-a RCG br.
2619/05 o izvršenom balističkom vještačenju i pregledu PMV “T.” ... proizilazi
da je na ispitivanje dostavljeno:
1.pištolj marke “B”, M.98 FS kal.9x21 mm, fab. broj …. . Pištolj je niklovan i
ima gumene korice rukohvata. Oko obarača postoje mrlje nalik na krv., 2.
pištolj marke “B”,  M.1935 (HP), kal. 9mm-D,fab.broj …, sa dva šaržera u
kojima je bilo 10, odnosno 7 metaka, 3. pištolj marke “CZ”, M.57, kal.7.62mm
TT,fab.broj …, sa dva prazna šaržera, 4.pištolj marke “B”, M.92 FS, kal. 9 mm
PARABELUM, fab.broj …., sa 11 metaka u šaržeru. Predmetni pištolj je niklovan,
5.pištolj marke “CZ” M.99,kal.9 mm PARA,fab.broj … sa tri metka u šaržeru. Kod
pištolja je navlaka niklovana. Optičkim pregledom brisa cijevi i hemijskom
analizom utvrđeno je da je iz predmetnih pištolja pod rednim brojem 1 i 5
pucano, nakon čega njihove cijevi nijesu čišćene ni podmazivane. Cijevi
predmetnih pištolja pod rednim brojem 2, 3 i 4  su nakon poslednjeg pucanja
čišćene i podmazivane.
2. Čaure-18 komada, pronađene na lice mjesta upakovane u omotima br. 1-11,
28, 29, 24 (2 komada), 25, 26 i 27. Sporne čaure su kalibra 9 mm-D.
Komparacijom spornih sa probnim čaurama ispaljenim iz predmetnog pištolja
utvrđeno je da su 13 čaura obilježene br.1-11,28 i 29 ispaljene iz predmetnog
pištolja pod rednim brojem 1 (fab.br. ….). Čaure - 5 komada. Obilježene brojem
24 (2 komada), 25, 26 i 27 ispaljene su iz istog pištolja odgovarajućeg
kalibra, ali ne iz dostavljenih.
Projektili - br.15 dva dijela od košuljice projektila i tri dijela od olovne
mase projektila, znatno deformisana. Djelovi košuljice pripadaju pištoljskoj
municiji kal. 9mm-D, br.20 - dio olovne mase znatno deformisan koji je
nepodoban za identifikaciju., “iz prednjeg točka pmv “T.R.4” - četiri dijela
od olovne mase projektila znatno deformisana, koji su nepodobni za
identifikaciju.
U usmenom izjašnjenju na glavnom pretresu vještak je dodao i pojasnio da je
vještačenjem utvrđeno da je 13 čaura pronađeno na licu mjesta obilježenih
brojevima od 1-11, 28 i 29 ispaljeno iz pištolja pod rednim brojem 1. U
nalazu, a to je pištolj marke “B”, model 98 kalibar 9x91 fabrički broj ... Pet
čaura obilježenih brojevima 24 (dva komada) 25, 26 i 27 ispaljeno je iz istog
pištolja, ali ne iz predmetnih, što znači da taj pištolj iz kojeg su ispaljene
nije dostavljen. U vezi tragova koji su obilježeni br. 15 na skici lica
mjesta, a radi se o dva dijela od košuljice projektila i tri dijela, očigledno
je da potiču od oštećenja na zidu balkona stana L. koji su obilježeni
brojevima 12, 13 i 14. Udarom projektila o zid došlo je do njihovog
rasprskavanja, pa su se ti djelovi našli na podu. Ako se uzme pretpostavka da
L. nije pucao iza leđa, zdravorazumski je pretpostaviti da su ti projektili
dospjeli sa mjesta gdje su pronađene čaure obilježene brojevima 24, 25, 26 i
27. Kada se radi o pronađenim čaurama koje su koncetrisane na trotoaru i ispod
balkona očigledno je da su ispaljene sa jednog mjesta, a moguće je da je to sa
terase L. Na osnovu koncetracije čaura br. 24, 25, 26 i 27 može se zaključiti
da su ispaljene sa približno iste pozicije ispred vozila “T” R4. Na pomenutom
vozilu evidentirana su dva oštećenja nastala dejstvom udara projektila i to:
oštećenje br. 21 koje se nalazi na zadnjoj gornjoj strani vozila, iznad
vjetrobranskog stakla, a njegove koordinate su opisane u izvještaju o pregledu
koji je sastavni dio. Smjer ovih projektila je otpozadi prema naprijed i
odozgo na dolje. Ovo oštećenje je moglo nastati iz pravca gdje su pronađene
čaure obilježene brojevima 1-11, 28 i 29, odnosno iz pravca terase stana L.
Oštećenje koje je na skici obilježeno brojem 22, nalazi se sa prednje strane
vozila. Smjer dejstva projektila je od naprijed prema nazad i odozdo na gore.
Ovo oštećenje je nastalo od projektila ispaljenog ispred vozila “T”R4. U vezi
oštećenja na asfaltnoj podlozi koja su obilježena brojevima 30, 31, 31A, 31B,
32 i 33 utvrđen je smjer dejstva projektila koji su napravili ova oštećenja i
on je iz pravca gdje su pronađene čaure obilježene brojevima 1-11, 28 i 29. Na
skici lica mjesta sa brojem 23 obilježeno je p.m.v marke “M” reg. oznake …, na
fotografiji broj 5 u fotoelaboratu prikazano je oštećenje koje se nalazi u
desnom dijelu zadnjeg vjetrobranskog stakla. Radi se o oštećenju većih
dimenzija gdje se na fotografijama vidi da nedostaje dio staklene površine,
tako da se ne mogu precizno izjasniti da li je oštećenje nastalo direktnim
udarom projektila ili pak udarom projektila ili dijela projektila nakon
prethodnog kontakta sa nekom tvrdom površinom takozvanim “rikošetom”. To znači
da je u konkretnoj situaciji oštećenje na zadnjem vjetrobranskom staklu p.m.v.
marke “M” moglo nastati i od projektila koji je prethodno udario o asfaltnu
podlogu, a ta oštećenja su obilježena brojevima 30-33. Dodao je da je na poziv
istražnog sudije prisustvovao spornom događaju i da je evidentirao tragove
potrebne za balističku analizu, a to su čaure, djelovi projektila kao i
oštećenja nastala dejstvom projektila. Evidentirao je i oštećenja na vozilu
“T” R4, oštećenja na asfaltnoj podlozi kao i oštećenja na zidu balkona stana
L. Nije evidentirao oštećenja vozila marke “M” kod kojeg je oštećeno zadnje
vjetrobransko staklo, a ovo iz razloga što je možda bio u stanu i skicirao
pomenuta oštećenja, a možda je već bio napustio lice mjesta kada je pronađeno
pomenuto vozilo. Što se tiče samog oštećenja na vjetrobranskom staklu ono je
svojom veličinom i oblikom atipično za oštećenja nastala direktnim udarom
projektila, ukoliko naknadno nije došlo do urušavanja rasprsnute staklene
površine. Ako je projektil ili dio projektila udario o staklenu površinu moglo
je da se nađe unutar vozila kao dio projektila koji je već izgubio dio
energije i brzinu, a ako je direktni pogodak sa smjerom dejstva otpozadi ka
naprijed onda bi u vozilu postojalo još jedno oštećenje nastalo dejstvom
projektila tako da ovo oštećenje je moglo nastati i nekim drugim tvrdim
predmetom. Ukoliko se radi o “rikošetu” projektil je mogao da napravi
oštećenja na vjetrobranskom staklu i da se odbije od njega.
Kroz odgovore na postavljena pitanja je pojasnio da balistička putanja
projektila koja su napravila oštećenje na asfaltnoj podlozi broj 33 (6) ne idu
u pravcu vozila “T”R4, već gledajući iz pravca terase stana L, malo udesno od
tog vozila. Oštećenje obilježeno brojem 21 na skici lica mjesta, na vozilu
“T”R4 nalazi se sa zadnje strane u gornjem desnom dijelu vjetrobranskog stakla
na samom spoju vjetrobranskog stakla i gumenog kedlja. Ponavlja da je
balistička putanja otpozadi ka naprijed i odozgo na dolje. Zamišljeni
produžetak ove balističke putanje ide desnom stranom vozila paralelno uzdužnoj
osi sa smjerom odozgo na dolje, napominjući da je projektil na mjestu
oštećenja i završio balističku putanju, što znači da nije probio metalnu
površinu vozila sa zadnje strane. Za čaure broj 24 (dva komada)25, 26 i 27 je
utvrđeno da su ispaljene iz pištolja, koji nije predmet vještačenja. Poznato
je da različite vrste pištolja izbacuju čaure na različit način nakon
ispaljena projektila, odnosno na različitom rastojanju, odnosno na različitom
uglu, tako da se na osnovu rasporeda ovih čaura ne može precizno opredijeliti
stajna tačka lica koje je pucalo. U svakom slučaju stajna tačka je ispred
vozila “T”R4. Da bi se tačno utvrdilo rastojanje lica koje se eventualno
nalazi ispred vozila “T”R4, od zemljišnih balističkih putanja projektila koji
su napravili oštećenja na asfaltnoj podlozi obilježena brojevima 30-33, moralo
bi na licu mjesta postojati materijalni tragovi prema skici lica mjesta i
napraviti produžetak balističkih putanja, pa onda mjeriti eventualno
rastojanje. Ovo pod uslovom da su projektili nakon kontakta sa asfaltnom
podlogom nastavili da se kreću kao jedinstveni, odnosno da nije došlo do
njihovog rasprskavanja, pri čemu treba naglasiti da nije poznato gdje su
projektili završili put nakon kontakta sa asfaltnom podlogom. Na skici lica
mjesta nijesu unešeni podaci od oštećenja na asfaltnoj podlozi do mjesta
pronalaženja čaura. Eventualano nova mjerenja mogla bi se izvršiti ako bi se
na licu mjesta ostali tragovi prema unešenim mjerama pa naknadno mjerila
rastojanja od udara projektila do mjesta pronalaženja čaura pod rednim brojem
24, 25, 26 i 27. Na terasi stana L. evidentirana su tri oštećenja pod brojem
12, 13 i 14 i od kojeg su kalibra nastala pomenuta oštećenja ne može se
utvrditi. Projektil nakon kontakta sa tvrdom podlogom gubi dio energije i
brzine, što zavisi od ugla pod kojim je udario u prepreku kao i od vrste.
Nakon kontakta sa tvrdom površinom projektil nastavlja da se kreće kao
jedinstven ili kao više sekundarnih djelova projektila. Na osnovu oblika
karaktera oštećenja 12, 13 i 14 određen je smjer dejstva projektila koja su
napravila ta oštećenja. Taj smjer je približno isti za sva tri oštećenja. To
znači da su ispaljena iz istog pištolja odgovarajućeg kalibra, ali ne iz
dostavljenih, kao što je već navedeno u nalazu i mišljenju.
Iz sadržine izvještaja o pregledu PMV proizilazi da je od strane vještaka
balističke struke izvršen uvid u vozilo “T”–R4, bez reg. ozn., boje plave
metalik. Na vozilu je bio ispumpan prednji desni pneumatic. Tom prilikom
konstatovana su dva oštećenja nastala dejstvom projektila koja su obilježena
br. 21 i 22 (S-1). BR. 21: oštećenje spolja zadnjeg vjetrobrnskog stakla i
kedera po desnoj strani, gdje je došlo do oštećenja–naprsnuća vjetrobrana.
Oštećenje je na 155 cm od ravne podloge i na 42 cm od zadnje ivice pmv. Smjer
dejstva projektila je otpozadi prema naprijed i odozgo na dolje. Br. 22:
Oštećenje stuba desnih vrata vjetrobrana po desnoj strani. Oštećenje je na 123
cm od ravne podloge i na 210 cm od zadnje ivice pmv. Smjer dejstva projektila
je od naprijed prema nazad i odozdo na gore.
Iz sadržine izvoda iz KE MUP-a Podgorica br.19-245/05-11020/2-1428 od
25.07.2005. godine  proizilazi da je L.D. evidentiran u kaznenoj evidenciji
navedenog Centra i to 20.02.1987. godine A-N.-pokušaj razbojništva u sticaju
sa tjelesnom povredom-maloljetnička kazna - 1 godina zatvora, uslovno 2
godine, postavljen staratelj za popravku, ukinuto odlaganje kazne.,
28.02.1997. godine - K. 34/95 Opštinski sud Inđija čl.92/1 KZRS - 4 mjeseca
zatvora-uslovno dvije godine., 14.07.1999. godina K.99/3189 Osnovni sud
Podgorica, čl.172 st.3 u vezi sa st.1 KZR CG-40 dana zatvora, uslovno 1
godina.
Dakle, iz pojedinačno analizirane odbrane optuženog L. proizilazi da je dana
01.07.2005. godine u poslijepodnevnim satima izašao na terasu svoga stana koji
se nalazi u P. u ul.C.s., nakon što je iz njega otišao K.B., kako bi provjerio
ko su lica koja su sa B. bratom pokušala da provale u zgradu, dok je sa njim i
M.D. sjedio u stanu i vodio razgovor, čija je sadržina već interpretirana kroz
njihove iskaze, kome je prisustvovao i A.Z. Nadalje iz njegove odbrane, u
pogledu odlučnih činjenica, proizilazi da je nakon toga sa terase stana koji
se nalazi na drugom spratu, ispred zgrade, vidio B. brata, R.K. sa još
trojicom mladića, koji su započeli žustru i neprijatnu raspravu, koja je
prerasla u uvrede, psovke i njihove prijetnje da će se popeti gore i sve ih
pobiti, te da otvori vrata ako nije pička.
Sasvim je jasno, da je već u ovom trenutku njihovo ponašanje izazvalo osjećaj
njegove ugrožene sigurnosti, jer, uz ono što je bio u prilici da prethodno
vidi preko video nadzora na ulaznim vratima, (pokušaj da nasilno provale
unutra), takve riječi nijesu bile samo uvredljive, nego su u okolnostima
konkretnog dogadjaja doživljene kao ozbiljna prijetnja da će napasti na njegov
i život njemu bliskog lica. Takvo njihovo ponašanje je uznemirilo i ostale
gradjane koji stanuju u toj zgradi, što su svojim iskazima potvrdili i
svjedoci R.G. i R. A. koji su u vezi tih okolnosti izjavili da je ona pobjegla
sa djecom u kupatilo, a on obavijestio policiju riječima "dolazite, pobiće se
ljudi, ovamo se puca".
U jednoj tako nastaloj situaciji, koju je opisao optuženi, K.B. je pokušao da
smiri svog brata i te mladiće i dok im je on govorio da podju sa njim i
prekinu svadju izdvojila su se dvojica momaka i krećući se unazad, iza ledjne
strane pojasa, izvadili pištolje i zapucali u njegovom pravcu. Okrenuo se
prema supruzi koja se u tom trenutku nalazila na balkonu i kada je ugledao na
podu, pomislivši da je pogodjena, utrčao je u dnevni boravak i iz tašne uzeo
pištolj, iako su D.M. i Z.A. pokušavali da ga spriječe. Vratio se na balkon i
čim se pojavio na terasi, počeo je da puca momak zaklonjen iza j. "T. R. 4",
pa je uzvratio sa nekoliko ispaljenih hitaca u njegovom pravcu. Tada je počeo
da puca i drugi momak koji se zaklonio iza vozila "M", koje je od vozila J.
bilo udaljeno 10-tak metara. U toj pucnjavi optuženi je pogodjen jednim
projektilom u desnu ruku iz koje mu je ispao pištolj i nakon toga nije više
pucao, nego je ušao u dnevnu sobu. Misli da ga je pogodio onaj momak koji je
bio iza vozila "T" i u svojoj odbrani optuženi je posebno naglasio da tom
prilikom u njega niko nije pucao od K.
Prema tome, iz njegove odbrane, nesumnjivo se izvodi činjenični zaključak da
su se u ulozi napadača našla dva nepoznata mladića, koji su protivpravno
pucali iz vatrenog oružja u njegovom pravcu, i koji su mu prethodno uputili
ozbiljne prijetnje da će se popeti u stan i sve ih pobiti. Nesumnjivo se
radilo o njihovom ozbiljnom i stvarnom napadu koji je izvršen na drzak način,
u dnevnim uslovima i na javnom mjestu, pucanjem iz vatrenog oružja iako
optuženi svojim ponašanjem, prema rezultatima ostalih izvedeih dokaza, taj
napad nije na bilo koji način skrivio. Optuženi je imao pravo da pucanjem u
njihovom pravcu od sebe istovremeno i na proporcionalan način otkloni taj
njihov protivpravni napad, koji je započet sa prvim ispaljenim projektilom u
pravcu balkonske terase njegovog stana na kojoj se nalazio zajedno sa svojom
suprugom. Optuženi je to pravo imao u odnosu na oba napadača, čim su izvadili
pištolje, bez obzira da li su obojica ili jedan od njih pucali u njegovom
pravcu, zato što je i samo jedan ispaljeni projektil dovoljan za ispunjenje
uslova koji se odnose na institut nužne odbrane i sticanje prava da se od sebe
odbije istovremeni protivpravni napad.
Pored toga, nakon prvog ispaljenog projektila optuženi se prema nalazu i
mišljenju tima vještaka neuropsihijatrijsko-psihološke struke našao u stanju
afekta straha, prepasti i razdraženosti jakog intenziteta, u kome je
odbijanjem protivpravnog napada napadačima stavljao do znanja, da je i on
naoružan i da ne mogu lako izaći u stan i "sve ih pobiti". Nema sumnje, da je
na taj proporcionalni ili srazmjerni način odbijanja tog napada uticalo i
njihovo ponašanje koje je vidio preko video nadzora kada su nasilno pokušali
da otvore ulazna vrata i pogotovo izrečene prijetnje da će se, popeti gore i
sve ih pobiti u stanu, što je nakon ispaljenog projektila predstavljalo
početak njene realizacije.
Nakon toga, u novonastaloj situaciji u kojoj je sukob započeo napadom na
optuženog došlo je do medjusobne pucnjave koja je završena njegovim
ranjavanjem, pa kako se dogadjaj odigrao u jednom kratkom vremenskom intervalu
nije ga moguće životno razdvajati na dijelove iz kojih bi se izvlačili neki
drugi činjenični zaključci na osnovu broja ispaljenih projektila, pogotovo što
što nije utvrdjeno da li je neki od napadača pucao iz revolvera koji ne
izbacuje čaure i što se radilo o nastavku napada koji je uslijedio odmah nakon
njegovog izlaska na balkonsku tarasu. U prilog navedenog zaključka idu i
činjenični navodi iz podnijetog optužnog akta da je od metaka ispaljenih iz
oba pravca pogodjeno zadnje i prednje vjetrobransko staklo parkiranog
putničkog vozila marke "T. . 4" bez reg. oznaka.
Svjedok A. u pogledu okolnosti koje su prethodile tom napadu je naglasio da je
čuo neki prasak napolju i u povratku iz kupatila u dnevnu sobu, optuženog koji
je nakon tog praska rekao "pobiše me" i vidio je da sa balkona utrčava u stan
i uzima pištolj iz torbice iako su ga oni sprečavali da to ne radi istrčao na
terasu.
Njegova supruga Lj.L. je naglasila da nije vidjela pištolj kod tih momaka, ali
je jedan od njih napravio pokret kao da će izvući oružje, te je nakon toga
čula pucanj, pala na betonsku terasu i počela da vrišti "D., ja sam
pogodjena", te se našla u potpunom šoku tako da ne zna da li je D. nakon toga
pucao. U jednom trenutku se onesvijestila i kada je došla sebi vidjela je
policiju i hitnu pomoć.
Svjedok D.M. koji je sjedio u stanu, čuo je da D. sa balkona razgovara sa
nekim i potom jedan pucanj i krik njegove supruge poslije čega je optuženi
uletio u dnevnu sobu i uzeo pištolj.
Kada se iskazi ovih svjedoka dovedu u medjusobnu vezu onda se izvodi nesumnjiv
činjenični zaključak kojim se potvrdjuje odbrana optuženog da je pištolj iz
stana uzeo tek onda kada je u njegovom pravcu pucano iz vatrenog oružja, kao i
da rezultati ostalih izvedenih dokaza ne ukazuju da je on prvi pucao, niti da
je inicirao sukob sa onim, koje nije ni poznavao i koji su se ispred zgrade
nalazili u društvu R.K. Takodje, svjedok R.G. koji živi u komšiluku na trećem
spratu je naglasio da je najprije čuo viku i galamu koja je dopirala iz stana
L. i kada je izašao na terasu vidio je na ulici čovjeka sa bradom i lulom, kao
i jednog momka iza njega da nešto raspravljaju sa optuženim koji se nalazio na
terasi svog stana. U njihovoj blizini ispred zgrade vidio je još dvojicu
momaka od kojih je jedan napravio pokret kao da će izvući pištolj iza pojasa,
ali u vezi tog dogadjaja nije mogao precizno da kaže da li je prvi pucanj
došao sa ulice ili D. terase. Ni njegova supruga R.A. koja je bila zajedno sa
njim na balkonu nije mogla da se izjasni da li je nakon prvog ispaljenog
projektila bilo pauze ili su odmah uslijedili ostali pucnji, niti je mogla da
sa sigurnošću kaže, odakle se čuo taj prvi pucanj sa ulice ili balkona.
Svjedok K.B. se nakon izlaska iz stana optuženog, uputio ka vozilu "T" …, koje
je bilo parkirano u blizini zgrade i kada je kolima nailazio pored ulaza
optuženog čuo je da ga zove brat R. Izašavši iz kola vidio je D. na terasi i
nakon što se još jednom sa njim pozdravio riječima "kralju, vidimo se",
započela je pucnjava. Uspio je samo da svom bratu R. kaže da bježi, dok se i
sam dao u bijeg u pravcu svoje kuće, sagnuvši glavu, tako da nije uspio da
vidi ko je na koga tom prilikom pucao. Nije mogao da se sjeti, da li je sa
optuženim na njihovoj terasi u tom trenutku bila i njegova supruga, ali je
siguran da prije pucnjave nije primijetio u D. rukama pištolj.
Ni svjedok K.R. koji se prije toga javio D. na terasi i koji je nakon poziva
njegovog brata B. krenuo ka kolima, nije vidio kako je započela pucnjava i
nije siguran da li je vrisak D. supruge čuo prije ili za vrijeme pucnjave. U
tom trenutku nalazio se pored jednog džipa koji je bio parkiran na raskrsnici
naspram D. zgrade, pa se nakon započete pucnjave, koja je trajala 10-20
sekundi sakrio iza tog vozila. Bio je zbunjen brzinom kojom se sve to desilo i
ne zna ko je na koga pucao, koliko je projektila ispaljeno, niti je u svojoj
blizini vidio nekog sa pištoljem u ruci. U vezi tih okolnosti svjedok K.N. je
naveo, da se ispred zgrade našao sa svojim rodjakom R.K. koji je prije toga
telefonom pozvao svog brata B. i od njega saznao da se nalazi kod D.L. i da će
doći za 10-tak minuta. Šetao je ispred zgrade u kojoj nije znao gdje se nalazi
stan L., pisao poruke ili razgovaro kada je započela pucnjava. U prvom
trenutku je pomislio da se nekome rodio sin, ali kada je vidio da se puca
"odozgo i odozdo" pobjegao je izmedju dvije zgrade pema h. "Lj".
Konačno, ni iz iskaza svjedoka oštećenog B.I. se ne može izvesti zaključak da
je tom prilikom prvi pucao optuženi L., jer je oštećeni jasno saopštio, da je
prve pucnje čuo dok se nalazio u vozilu marke "M." … i tražio mjesto za
parking, te se zaustavio vozilo na ulici, kada je čuo da je nešto puklo. Nakon
što je izašao iz vozila vidio je polomljeno zadnje staklo šoferšajbne i sa
udaljenosti 20-50 metara dva mladića koji čuče, vire iza džipa i jedan od njih
puca u pravcu balkona susjedne zgrade sa kojeg se, takodje, pucalo u njihovom
pravcu.
Na nesumnjiv činjenični zaključak o lokalitetu na kome su ispaljeni projektili
iz vatrenog oružja ukazuju i materijalni tragovi u vidu pronadjenih čaura,
dijelova od košuljica projektila, tri dijela olovne mase od projektila, tri
oštećenja na istočnom zidu balkonske terase stana optuženog L.D. i povreda
koje je tom prilikom zadobio, oštećenja na asfaltnom kolovozu iza parkiranog
vozila džipa "T.R.4", kao i oštećenja na samom vozilu, i to zadnjem desnom
stubu pored desnog vjetrobrana, na prednjem desnom stubu pored prednjeg
vjetrobrana i izbušena prednja guma na desnom točku, te oštećenja na zadnjem
vjetrobranskom staklu vozila "M".
Navedena oštećenja su bliže opisana u zapisniku o uvidjaju, službenim
zabilješkama, izvještaju o kriminalističko tehničkom pregledu lica mjesta čiji
je sadržaj i interpretiran na prethodnim stranama ove presude.
Nesumnjivo je optuženom jednim od ispaljenih projektila u njegovom pravcu
nanijeta povreda čija je vrsta, težina i način nanošenja utvrdjeni na osnovu
nalaza i mišljenja vještaka medicinske struke koji je svoj konačan zaključak u
tom pogledu zauzeo nakon saslušanja u svojstvu svjedoka dr K.M., dr Ž.D. i dr
B.Š.
Tako utvrdjena činjenica nije u suprotnosti sa nalazom i mišljenjem vještaka
balističke struke koji se izjašnjavao i o pravcima pojedinih ispaljenih
projektila čiji su tragovi u pomenutim ispravama opisani, skicirani i vidljivi
u fotoelaboratu koji čini njihov sastavni dio. Kao što je sud već naveo
optuženi nije sporio da je tom prilikom pucao u dva nepoznata lica, a ne u
jedno kako je to navedeno u optužnom aktu, i to iz pištolja marke "B", koji je
pronadjen na zadnjem sjedištu njegovog vozila, kojim se nakon dogadjaja
prebacio do bolnice. Na takav činjenični zaključak koji potkrepljuje priznanje
optuženog ukazuju i rezultati balističkog vještačenja i izvještaja o pregledu
parafinskih rukavica koji je na glavnom pretresu branio vještak hemijske
struke.
Sud je već naveo razloge zbog kojih je prihvatio dio odbrane optuženog L. u
kojoj je naveo, da je tom prilikom od strane nepoznatih lica pucano u njegovom
pravcu, jer rezultati ostalih izvedenih dokaza neisključuju takav činjenični
zaključak u pogledu mjesta, vremena i načina na koji je to učinjeno. Sud je
takodje naveo, zbog čega je izveo zaključak, da je odbrana optuženog, uz
upotrebu vatrenog oružja na opisani način, bila neophodno potrebna da od sebe
odbije taj napad protiv njegovog života i tijela. To su najveća pravna
zaštićena dobra i on je imao pravo da puca u pravcu onih koje je vidio da su
naoružani i koji su ga oružano napali, te je to pravo mogao koristiti ne samo
u trenutku kada je to opisao (nakon ispaljenog projektila) nego i prije toga,
čim je vidio da izvlače pištolje iza pojasnog dijela, pogotovo što su oni
prije toga već pokušali nasilno da udju i zaprijetili da će izaći gore i sve
ih pobiti u stanu. Ta njihova namjera i htenje da ga liši života je potvrdjeno
i tjelesnom povredom nanijetom jednim od ispaljenih projektila i opisanim
tragovima u vidu oštećenja na balkonskoj terasi na kojoj se nalazio u vrijeme
dogadjaja. Pored toga, u njegovom stanu nije došlo do rasprave i svadje
izmedju njega i K.B., nego se ovaj svjedok svadjao sa M.D., zbog duga od
75.000 maraka koji nije vratio na dogovoreni način L.D.
Prema tome kada neko postupa u nužnoj odbrani u smislu člana 10 stav 1
Krivičnog zakonika onda nema, ne samo onog krivičnog djela koje je optuženom
stavljeno na teret, nego ni bilo kojeg drugog krivičnog djela, pa ga je sud na
osnovu člana 373 tačka 1 Zakonika o krivičnom postupku oslobodio od optužbe da
je izvršio krivično djelo teško ubistvo u pokušaju iz člana 144 tačka 3 u vezi
člana 20 Krivičnog zakonila.
Sud je prihvatio nalaze i mišljenja vještaka različite struke u pogledu
naprijed navedenih činjenica i izveo zaključak o njihovoj dokazanosti, jer su
na potpun, jasan i stručan način dali svoja mišljenja o onome što je
predstavljalo predmet njihovog vještačenja, dok je predstavnik tima vještaka
neuropsihijatrijsko-psihološke struke u vezi primjedbe zastupnika optužnice
veoma razumljivo dao odgovor na osnovu kojeg su došli do zaključka o
afektivnim stanjima u kojima se optuženi našao nakon ispaljenog projektila u
njegovom pravcu i u varijanti da se u njegovoj blizini nijesu ni nalazili
najbliži srodnici.
Takodje je jasno, da se iz iskaza saslušanih svjedoka ne može izvesti ni jedan
zaključak o dokazanosti činjenica kojom se potkrepljuju navodi podnijete
optužbe, bez obzira na razlike u njihovim kazivanjima i njihovu neiskrenost
koja se ogledala u tome što su prećutali odredjene činjenice odnosno što
nijesu iznijeli sva zapažanja o pojedinim okolnostima ovog dogadjaja koje su
objektivno mogli da uoče.
Sud je cijenio i ostale izvedene dokaze pa je cijenio da njihovi rezultati
nisu od značaja za donošenje drugačijih činjeničnih zaključaka u ovoj krivično
pravnoj stvari.
Sud je oslobodio optuženog dužnosti plaćanja troškova krivičnog postupka u
iznosu od 1.493,88€ koji se odnosu na nagradu vještaka medicinske struke dr
N.K. (459,88€), vještaka balističara B.B.(88,00€), vještaka hemijske struke I.
A.(88,00€), vještaka neuropsihijatrijsko psihološke struke prof. dr M.S.
(291,50€), dr G.Ž. (319,00€) i S.I.B. (247,50€).
Sa iznijetog odlučeno je kao u izreci presude.
VIŠI SUD U PODGORICI Dana 29.01.2013. godine
ZAPISNIČAR PREDSJEDNIK VIJEĆA-SUDIJA Branka Vejnović,s.r. Dragoje Jović,s.r.
PRAVNA POUKA: Protiv ove presude može se izjaviti žalba Apelacinom sudu CG u
roku od 15 dana od dana prijema prepisa, a preko ovog suda.