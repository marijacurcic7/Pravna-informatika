K.58/13-12-09
U IME CRNE GORE
OSNOVNI SUD U HERCEG NOVOM, kao sudija pojedinac Blagojević Marko uz učešće
namještenika suda Dragović Katarine kao zapisničara, rješavajući u krivičnom
prerdmetu protiv okrivljenih L.I. i Ž.LJ. zbog krivičnog djela ugrožavanje
opasnim oruđen pri tuči i svađi iz čl. 154 KZ i teška tjelesna povreda i čl.
151 st. 1 KZ, postupajući po optužnom aktu ODT-a Herceg Novi Kt.br. 290/09 od
19.10.2009 godine, nakon javnog, usmenog i glavnog pretresa održanog dana
13.06.2013. godine, u prisustvu zamjenika ODT-a Stijović Rista, okrivljenog
L.I. i njegovih branilaca adv. L.N. i adv.B.B., te okrivljenog Ž.LJ. i
njegovog branioca, adv. A.Ž., donio je i istog dana objavio
PRESUDU
OKRIVLJENI:
1. L.I. od oca D. i majke N. rođ. S., rođen dana ... godine, u B., sa
prebivalištem u HN ul. ...-M., ugostitelj, državljanin CG, oženjen, otac 4
djece, dobrog imovnog stanja, ranije neosuđivan
2. Ž.LJ. od oca D., i majke S., rođ. M., rođen dana ... godine u Z., sa
prebivalištem u naselju B., Opština T., R BIH i boravištem u ul... u HN,
državljanin BIH, ugostitelj, otac dvoje djece, ranije osuđivan presudom
Općinskog suda Velika Gorica b.r X-K-248/07 od 30.10.2007. godine, zbog
krivičnog djela iz čl. 311 /1 i 2 i čl. 311/2 KZRB, na kaznu zatvora u
trajanju od 7 mjeseci uslovno na 2 godine,
Krivi su
Što su:
1.​ Okrivljeni Ž.LJ.
dana 19.08.2009 godine oko 11,00h na terasi kafe bara “C.” u ul. ..., u H.
Novom, pri svađi sa L.I. mašio se staklene flaše, sredstva podobnog da tijelo
teško povrjedi i zdravlje teško naruši, na način što je sa stola uzeo jednu
staklenu flašu i istom gađao u pravcu L.I., u kom momentu se L. izmakao u
stranu, a flaša pala na beton i polomila se, pri čemu je bio svjestan svoga
djela i htio njegovo izvršenje,
- čime je izvršio krivično djelo ugrožavanje opasnim oruđem pri tuči i svađi
iz čl. 154 KZ
2. Okrivljeni L.I.
u mjestu i vremenu kao pod stavom 1 dispozitiva, nakon što ga je Ž.LJ. gađao
flašom i promašio, te krenuo prema stolu za kojim je L. sjedio, koji se ustao
od stola i pošao u susret Ž., pa kada su se sreli kod frižidera za sladolede,
koji se nalazi u blizini stola za kojim je sjedio L.I., isti više puta
stisnutom pesnicom udario u predjelu glave Ž.LJ., kojom prilikom mu je nanio
teške tjelesne povrede u vidu preloma nosne kosti sa pomjeranjem okrajaka ovih
kosti, nagnječenje glave u predjelu lijeve sljepoočne regije i nagnječenje
lijeve strane donje vilične regije glave, pri čemu je bio svjestan svoga djela
i htio njegovo izvršenje,
- čime je izvršio krivično djelo teška tjelesna povreda iz čl. 151 st. 1 KZ,
- pa sud okrivljenog Ž.LJ. primjenom navedenih zakonskih propisa, te odredbi
iz čl. 4 st.2, 32, 39, 42 Krivičnog zakonika, kao i odredbi iz čl. 226, 229
st.1 i 374 st.1 i 2 Zakonika o krivičnom postupku,
OSUĐUJE
Na novčanu kaznu u iznosu od 1.200,00 eura, koju je dužan platiti u roku od 15
dana od dana pravnosnažnosti ove presude na žiro račun budžeta Crne Gore
832-158-14, a ako okrivljeni ne plati izrečenu novčanu kaznu u određenom roku,
sud će novčanu kaznu zaminjeniti kaznom zatvora, tako što će za svakih
započetih 25 eura novačane kazne odrediti jedan dan kazne zatvora.
- a okrivljenom L.I. primjenom navedenih zakonskih propisa, te odredbi iz čl.
4 st. 2, 32, 42 st. 1, 52, 53, 54 Krivičnog zakonika, kao i odredbi iz čl.
226, 229 st.1 i 374 st.1 Zakonika o krivičnom postupku, izriče
USLOVNU OSUDU
Kojom mu utvrđuje kaznu zatvora u trajanju od 6 (šest) mjeseci i istovremeno
određuje da se utvrđena kazan zatvora neće izvršiti ukoliko okrivljeni u roku
od 3 (tri) godine ne učini novo krivično djelo.
Obavezuje se okrivljeni L.I. da na ime troškova krivičnog postupka plati iznos
od 209,00€, kao i da svaki od okrivljenih pojedinačno plati iznos od po
100,00€, u roku od 15 dana od dana pravosnažnosti presude pod prijetnjom
prinudnog izvršenja, na žiro račun budžeta Crne gore 832-158-14.
O b r a z l o ž e nj e
Osnovni državni tužilac u Herceg Novom podnio je ovom sudu optužni akt Kt.br.
290/09 od 19.10.2009 godine, protiv okrivljenih L.I. i Ž.LJ., zbog krivičnog
djela iz člana 154 i čl. 151 st.1 KZ-a, bliže opisanog u izreci ove presude.
Na glavnom pretresu zamjenik ODT-a H. Novi Stijović Risto, koji je zastupao
optužnicu, u svojoj završnoj riječi, ostao pri navodima podnijetog optužnog
akta. Predložio je sudu da okrivljene oglasi krivima i osudi ih po zakonu.
U ovoj krivičnoj stvari, sud je već dva puta donosio odluku i to presudu K.br.
227/09 od 03.03.2011. godine koja je rješenjem višeg suda u Podgorici Kž.br.
728/11 od 16.03.2012. godine ukinuta, a predmet vraćen na ponovni postupka kod
ovog suda, te presudu K.br. 79/12-09 od 20.12.2012 godine koja je rješenjem
višeg suda u Podgorici Kž.br. 482/13 od 12.04.2013. godine ukinuta, a predmet
vraćen na ponovni postupka kod ovog suda.
Okrivljeni L.I. je u svojoj odbrani u bitnom istakao da je kritičnog dana, dok
je u prijepodnevnim časovima sjedio na terasi kafe bara "C.", gdje je pio
kafu, a na kojem stolu su se pored kafe nalazile i flaša vode Rosa od 0,33 l i
čaša sa stopom, pa dok je sjedio ugledao je okrivljenog Ž. koji je prolazio
pored terase i istog pozvao da popričaju oko problema koji se odnosio na
neprijatan miris koji je navodno dolazio iz njegovog lokala, a što je smetalo
okrivljenom Ž. koji drži lokal na udaljenosti od 320 m od njegovog lokala. Ž.
je prišao ogradi terase tako da je on svojim položajem bio ispod nivoa terase,
jer je terasa zaštićena zidom i ogradom, nakon čega je pitao Ž. u čemu je
problem, a vezano za neprijatne mirise i tom prilikom mu rekao da on posjeduje
kolektor u svom lokalu i da ne želi da se više raspravlja oko toga, te da će
ukoliko nastavi da se tako ponaša prekinuti svaki kontakt sa njim, a nakon
čega mu je Ž. rekao da mu ne prijeti i provukao ruku kroz ogradu terase,
dohvatio flašu koja se nalazila na njegovom stolu i istu bacio u pravcu
njegovog lica, ali da je on udarac uspio izbjeći nakon što se izmakao, a
poslije čega je Ž. uhvatio i čašu koja je bila na njegovom stolu i istu opet
bacio u pravcu njegovog lica, što je on na isti način izbjegao. Odmah poslije
toga, Ž. se popeo stepenicama na terasu i prišao njegovom stolu, pa kada je on
ustao počela je obostrana razmjena udaraca između njih dvojice, ali da se ne
može izjasniti na koji način su razmijenjivali udarce, da li rukama ili
nogama, te koliko je sve to trajalo, a ne može se izjasniti zato što se
nalazio u posebnom psihičkom stanju zbog agresivnog ponašanja Ž. i da je bio
izbezumljen kada je okrivljeni Ž. krenuo prema njemu, jer se uplašio da možda
kod sebe nema nož i da ga tim ne povrijedi. Dalje je dodao da se ne može
izjasniti sa sigurnošću da li je bilo krvi na licu okrivljenog Ž. prilikom
pomenutog sukoba, ali da misli da je čuo od prisutnih da je bilo krvi, odnosno
dvije ili tri kapljice krvi na terasi, te da nijednom nije pao prilikom sukoba
između njih dvojice. Istakao je i to da je prilikom tog sukoba i on zadobio
povrede, ali da zbog toga nije išao kod ljekara, jer je to smatrao
nepotrebnim, te da je u trenutku kada ga je Ž. gađao on bio u sjedećem
položaju, a Ž. u stojećem, dok je razdaljina između njih bila pola metra, te
da se flaša razbila o jedan zid koji se nalazio iza njega. Dodao je i to da je
ograda kroz koju je okrivljeni Ž. provukao ruku bila sa većim otvorima i da ga
je gađao dok mu je ruka bila provučena kroz ogradu. Precizirao je da je mjesto
gdje je sjedio bilo na početku ulaza na terasu, a da se frižider za sladoled
nalazio iza njegovih leđa oko 4 do 8 m i da to mjesto gdje se nalazi frižider
nije vezano za terasu lokala na kojoj je on sjedio, ali da postoji ulaz i
pored terase od lokala, koji nije zvanični ulaz, te da pored frižidera za
sladoled postoji jedan prostor koji predstavlja magacinski prostor. Istakao je
da je sto za kojim je on sjedio, bio prislonjen uz ogradu, sa koje strane je
prišao Ž.LJ., a da je ograda postavljena tako što su šipke postavljene
vodoravno, i da je razmak između šipki oko 30cm, te da je Ž. ušao ne terasu
pored njegovog stola, a da nije ušao pored frižidera za sladoled, i da se ulaz
na terasu nalazi pored stola za kojim je on sjedio. Dodao je i to da je
upoznat sa činjenicom da je okrivljeni Ž. ranije više puta osuđivan, te da je
isti zbog ubistva u Zelenici bio u pritvoru dvije godne i sedam mjeseci, ali
da mu je isto tako poznata činjenica da je zbog tog što se desilo u Zelenici
pravosnžano oslobođen, te da je zbog svega toga, a imajući u vidu o kakvom se
čovjeku radu, osjetio strah kada je krenuo prema njemu, zbog kojeg straha mu
je i nanio tešku tjelesnu povredu, ali da nije imao namjeru da okrivljenom
slomi nos, već da se samo branio od njegovog napada. Istakao je i to da se
frižider za sladoled nalazio četri do pet metara od stolice za kojom je
sjedio, a da je do razmjene udaraca došlo baš kod stolice za kojom je i
sjedio, te da je frižider za sladolede bio na pomenutoj udaljenosti iza njega.
Branilac okrivljenog L.I., adv. L.N., u svojoj završnoj riječi u bitnom je
istakla da ostaje kod završnih riječi koje su date na predhodnim glavnim
pretresima, odnosno da je njen branjenik kao žrtva optužnicom transformisan u
optuženog, te da optužni akt ne sadrži podatke ko je oštećeni, da li L. ili
neko treći, obzirom da u optužnici stoji ”u kom momentu se oštećeni izmakao u
stranu, te da je Ž. drsko i bezobzirno napao L., kada L. nije mogao očekivati
da će tako biti napadnut, a posle čega je Ž. skokom istrčao na terasu i
stisnutim pesnicama i napadačkim položajem krenuo prema L. koji se u tom
trenutku nalazi u polustojećem stavu, zbog čega je L. bio prinuđen da se
brani, pa je jasno da je njen branjenik jedino postupao u nužnoj odbrani, kada
se isključuje postojanje krivičnog djela teške tjelesne povrede. Istakla je da
je L. bio u strahu i jakoj razdraženosti i u takvom stanju odbijao
neskrivljeni napad istog fizički napao, i da je neodrživo da se kroz ovaj
optužni akt napadnuti kao žrtva transformiše u optuženog, naglašavajući da
navedeno stanje L.I. potvrđuju i drugi dokazi u predmetu, iskazi svjedoka
očevidaca, a što je posebno potkrijepljeno dokazom datim od Specijalizovane
ustanove - bolnice u Dobroti, koji nalaz vjerodostojno oslikava isto. Dodala
je da je, kako je navedeno i ukidnom odlukom Višeg suda u Podgorici u pogledu
težine tjelesne povrede kod Ž.LJ., činjenično stanje ostalo nepotpuno i
neprovjereno, te da se na osnovu istog ne može pravilno primijeniti
materijalno pravo, navedeno sa posebnim osvrtom na odgovore sudskog vještaka
date na glavnom pretresu i na činjenicu što sud nije dozvolio da vještači
vještak uže specijalnosti, ORL struke. Nadalje je istakla da se pridružuje
navodima adv. Bulatovića, te da iz iskaza M.B. proizilazi da je optuženi Ž.
izazvao incident koji se dogodio i da je prvi došao na terasu na kojoj je
sjedio optuženi L. da bi izazvao fizički sukob sa njim, te da na to da je Ž.
namjerno izazvao fizički sukob, upućuje i lice mjesta, jer da nije tako isti
se ne bi kretao preko terase na kojoj je sjedio L., već bi išao sa druge
strane na kojoj se nalazi ulaz u zgradu u kojoj je njegov stan. Dodala je da
je svjedok M.B. potvrdila način na koji se Ž. obraćao L. i kako ga je gađao
staklenom flašom i čašom, te da je jasno da je L.I. imao strah od toga da će
Ž. podignuti sa poda komad stakla i njime se tući, kao i da L. nije izazvao
fizički sukob, već da se od istog upravo branio u datim okolnostima. Naglasila
je da i dalje postoji sumnja u kvalifikaciju povrede koju je zadobio Ž.LJ.,
posebno iz razloga što je nalaz dat bez mišljenja specijalista ORL i RTG, i
bez dokaza da se isti javljao ljekaru zbog tada dobijene povrede, te da je
dopunski nalaz tražen iz razloga što ranije ponašanje Ž. upućuje na zaključak
da je povredu nosa mogao zadobiti ranije u situacijama u kojima se nalazio,
kao i da iskaz istoga nije istinit, jer je prećutao one okolnosti koje mu ne
idu u korist, konkretno da je L. gađao staklenom flašom i čašom, i da se
neistinitost njegovog iskaza utvrđuje i iz iskaza svjedoka M.B.. Dalje je
navela da je iskaz M.S. pristrasan, a da drugi svjedok, njegov otac, ne želi
da učestvuje u ovom suđenju iz razloga što zavise od Ž. u smislu da im on daje
saglasnost za držanje vitrine za sladoled na terasi, koja pripada objektu u
kom on stanuje. Zatim je navela da se, sve i da je u pitanju nanošenje teške
tjelesne povrede od strane L. optuženom Ž., L. branio od fizičkog napada Ž., a
koja okolnost govori da se nalazio u stanju nužne odbrane. Predložila je da se
okrivljeni L.I., iz navedenih razloga, oslobodi od odgovornosti koja mu se
stavlja na teret.
Okrivljeni L.I. se u svojoj završnoj riječi pridružio završnim riječima svog
branioca.
Okrivljeni Ž.LJ. u svojoj odbrani u bitnom je istakao da je kritičnog dana u
prijepodnevnim časovima prolazio šetalištem pokraj terase lokala “C.”, a na
kojoj terasi je sjedio orkivljeni L. za stolom, koji ga je pozvao da
popričaju, a nakon čega je on prišao ogradi koja dijeli terasu od šetlišta i
tom prilikom ga pitao šta želi od njega, da bi ga L. zatim pitao “kakav je to
problem”, vjerovatno misleći na neprijatne mirise koji dolaze iz kanalizacije
L. sve do njegovog lokala, koji se nalazio u blizini lokala L.. Nakon toga je
on počeo da objašnjava L. kako se zaista osjeća taj neprijatan miris od
kanalizacije, a na šta mu je L. odgovorio da se on i njegova žena izuzetno
bezobrazno ponašaju, te da će ih protjerati, a lokal im zatvoriti, a nakon
čega mu je on rekao da ako to može učiniti, neka i uradi. Odmah zatim
orkivljeni L. je ustao i preko ograde ga udario u predjelu nosa, ali se ne
može izjasniti da li otvorenom ili zatvorenom šakom, naglasivši da je za
vrijeme njihovog razgovora stajao, kao što je već rekao, pored ograde, a da je
L. sjedio za stolom neposredno pored pomenute ograde i da je isti potom ustao
i udario ga preko ograde. Dalje je naveo da je poslije navedenog L. sišao do
njega na ulicu, prišao mu i udario ga još 7 do 8 puta u predjelu glave i
grudi. Zatim je istakao da je on L. u trenutku dok ga je udarao, uhvatio
rukama da bi ga spriječio da nastavi dalje da ga udara, nakon čega se L.
otrgao i nastavio da ga udara i da ne zna da li je tom prilikom okrivljenog L.
udario i na koji način, jer je bio šokiran, osjetio je bol, i krv mu je pošla
iz nosa. Istakao je i to da je u jednom trenutku prišao M. i razdvojio ih
nakon čega je otišao kući, zatim u policiju, a onda i u Dom zdravlja. Dodao je
i to da nije primjetio da li se na stolu za kojim je sjedio L. nalazila čaša
ili flaša i da nije gađao čašom ili flašom L., te da se pomenuta ograda nalazi
na betonskom zidu visokom oko 1 m, tako da je njegov položaj u odnosu na
okrivljenog Lakćevića dok je isti sjedio, bio ispod njega, odnosno da im glave
nisu bile na istom nivou, i da nije ni pokušavao da se popne na terasu gdje je
sjedio L. ili da ogradu preskoči i na taj način dođe do terase. Istakao je i
to da se frižider za sladolede nalazi na jednom dijelu terase lokala "C.",
koji dio terase taj lokal ne koristi i da je taj frižider udaljen na 5 m od
mjesta, odnosno stola gdje je L. sjedio. Precizirao je da se, kada je
razgovarao sa okrivljenim L.em, nalazio na ulici, udaljen oko pola metra od
ograde terase na kojoj je isti sjedio, te da ga je L. udario dok je on bio na
ulici, a da se tuča nastavila kada je krenuo kući, na terasi lokala, u
neposrednoj blizini frižidera za sladolede koji se nalazi iza stola za kojim
je okrivljeni L. sjedio, a da on kad ide kući prolazi pored tog frižidera, a
koji put mu je najkraći do kuće. Takođe je precizirao da je ograda od terase
sačinjena od metalnih cijevi, koje su sačinjene vodoravno na stubovima
metalnih, a da je udaljenost cijevi jedne od druge negdje oko 30 do 40cm, kao
i da se njegova terasa nalazi tri metra od stola i da je dio te terase njegov,
tj. njegove familije. Istakao je da je ulaz na terasu gdje je L.I. sjedio, bio
sa desne strane od mjesta na kom je on stajao i da je to zvanični ulaz, ali da
se na terasu može ući i sa strane kod frižidera za sladoled, te da je on sa
ulice, a nakon događaja koji se desio na ulici, krenuo kući preko tog
zvaničnog ulaza i da je taj prolaz od njega bio udaljen nešto oko 1 m.
Branilac okrivljenog Ž.LJ. u svojoj završnoj riječi u bitnom je istakao da
smatra da je nesporno dokazano u toku postupka da njegov branjenik nije
izvršio djelo koje mu je stavljeno na teret, te da je njegov branjenik 20
godina stariji od okrivljenog L. i da je konkretnom prilikom bio pozvan od
strane L., dok je ovaj sjedio na terasi kafe bara “C.” i da nijednom svojom
radnjom nije izazvao L. na negativnu reakciju, te da je tužilac na osnovu
iskonstruisanih i kontradiktornih iskaza svjedoka M.B. i okrivljenog L.
potpuno neutemeljeno zasnovao optužnicu, te da je odbrana njegovog branjenika
potvrđena činjenicom da na terasi nisu evidentirani ostaci čaše ili flaše,
iskazom okrivljenog L. koji, "isprepadan", ne obavještava policiju, činjenicom
da se njegov branjenik nalazio ispod nivoa terase i da nije mogao preskočiti
ogradu i krenuti u fizički obračun sa protivnikom koji bi mu mogao biti sin,
kao i činjenicom da bi, da je Ž. gađao L., nemoguće bilo izbjeći upućenu bocu
i čašu sa stola u kratkom vremenskom intervalu u dva navrata. Istakao je da,
prema ukidnim razlozima presude Višeg suda, na strani njegovog branjenika, ne
postoji bilo kakva krivično–pravna odgovornost za krivično djelo koje mu se
optužnim aktom stavlja na teret, te da optužnom aktu ide u prilog izjava samo
jednog svjedoka, koji svjedok daje potpuno dva različita svjedočenja pred
sudom. Dalje je naveo da opasno oruđe niti je ko vidio niti je zatečeno na
licu mjesta prilikom dolaska policije, te da je njegov branjenik pozvao
policiju, čekao je na licu mjesta, prijavio krivični događaj i sa njima otišao
kako bi dao izjavu, te da postavlja pitanje zašto okrivljeni L. nije sačekao
policiju, kako bi se eventualno riješile sve nedoumice vezano za kritični
događaj. Naglasio je da je eventualne bocu i čašu vidjela samo svjedok M.B.,
te da se jedino na tom, vrlo nepouzdanom i pristrasnom iskazu, zasniva optužni
akt, a da, nasuprot tome, iskaz svjedoka M.S. potvrđuje navode njegovog
branjenika, jer isti nije čuo ni lom flaše, ni lom čaše. Dodao je da se njegov
branjenik, kritične prilike, kretao ka svojoj kući dijelom terase koja
predstavlja prilaz istoj, a da nije bilo drugog prilaza ni puta, te da
nijednom svojom radnjom nije isprovocirao događaj, jer da jeste, ne bi zvao
policiju, kao i da Ž. ni na kraj pameti nije bilo da će se, iskonstruisanom
medicinskom dokumentacijom, predstaviti drugačije u odnosu na ono što se
stvarno desilo. Zatim je naveo da je vještak potpuno nepristrasno i
profesionalno opisao Ž.evu povredu, njen način nastanka, čime je i potvrdio
odbranu istog, te da smatra da sud nema niti jednog dokaza da bi oglasio
krivim njegovog branjenika, već da se, naprotiv, može izvesti jedino zaključak
da u radnjama Ž. nema krivično – pravne odgovornosti. Predložio je sudu da
donese oslobađajuću presudu.
Okrivljeni Ž.LJ. u svojoj završnoj rječi pridružio se završnoj rječi svoga
branioca.
Sud je u dokaznom postupku na saglasan predlog stranaka pročitao iskaz
svjedoka M.B., na osnovu čl. 356 ZKP-a pročitao iskaz sjedoka M.S., pročitao
ljekarsku potvrdu JZU Dom zdravlja H. Novi br. 20504 od 19.08.2009, uput za
bolničko liječenje JZU Dom zdravlja H.Novi na ime Ž.LJ. od 19.08.2009 godine,
izvještaj ljekara specijaliste specijalne bolnice Vaso Ćuković u Risnu br
13741 od 19.08.2009, izvještaj ORL “ Dr. Barjaktarević” br. 256 od 02.09.2009
godine sa regenskim snimcima, spise predmeta Područnog organa za prekršaje H.
Novi PP. 376-1, pročitao dopis Uprave policije PJ H. Novi 224/12-4750/2 od
11.10.2012. godine, na saglasan predlog stranaka pročitao nalaz i mišljenje ZU
specijalna bolnica za psihijatriju Dobrota –Kotor br. 1291 od 10.05.2010
godine, na saglasan predlog stranaka pročitao nalaz i mišljenje vještaka
medicinske struke Borovinić Budimira od 07.10.2009 godine i kao i njegova
pojašnjenja data na zapsiniku o glavnom pretresu od 20.12.2012. godine,
pročitao izvod iz KE za okrivljenog L.I. izdato od UP PJ Berane od 11.12.2009
godine, pročitao pravnosnažno rješenje Kv.72/12 od 11.07.2012. godine, te
izvod iz KE za okrivljenog Ž.LJ. izdat od MUP-a BIH UP Sarajevo od 13.01.2010
godine i od 13.07.2012. godine.
Analizirajući provedene dokaze pojedinačno i u njihovoj međusobnoj
povezanosti, dovodeći ih u vezu sa navodima optužbe i kazivanjem orkivljenih,
sud je na nesumnjiv način utvrdio da su okrivljeni L.I. i Ž.LJ. počininili
krivična djela koja su im stavljena na teret optužbom i iste oglasio krivim i
odgovornim iz sledećih razloga:
Svjedok M.S. u svom svjedočkom iskazu na glavnom pretresu u bitnom je naveo da
poznaje obojicu okrivljenih i da je kritičnog dana prodavao sladolede iz
frižidera koji se praktično nalazi na terasi lokala “C.”, te da nije obraćao
pažnju i da nije čuo da je došlo do neke svađe između okrivljenih, ali da je u
jednom momentu vidio kako se blizu njegovog frižidera tuku okrivljeni
međusobno rukama, te da se ne može izjasniti na koji način su se udarali, ali
su obojica razmjenjivali udarce i da nije mogao zaključiti zbog čega je došlo
do pomenutog sukoba. Dalje je istakao da im je prišao i razdvojio ih i tom
prilikom vidio da je Ž. imao krvi na licu, ali se ne sjeća na kom dijelu lica
i da prije same tuče nije čuo nikakav lom stakla. Istakao je i to da se
kritičnom prilikom nalazio za frižiderom tako da je bio okrenut prema ulici i
tako postavljen da je bočno bio okrenut ostalom dijelu terase koja je
predviđena da sjede gosti i da je moguće, a obzirom da često ide po robu koja
se nalazi u objektu u blizini lokala, da se tamo i nalazio kada je došlo do
eventualne svađe između orkivljenih, te ako su u tom trenutku nalazio u
magacinu gdje stoji roba, nije mogao ni čuti lom stakla. Dalje je pojasnio da
se tuča između okrivljenih u momentu kada ih je on vidio i razdvojio svo
vrijeme dešavala na terasi pored njegovog frižidera. Istakao je da je u
vrijeme kritičnog događaja živio u istoj zgradi kao i okrivljeni Ž., čiji ulaz
ima više puteva, a do koje se moža doći i preko kafea “C.”, te da je u odnosu
na šetalište i terasu bio postavljen bočno dok je prodavao sladolede, tako da
su terasa i šetalište bili sa njegove lijeve strane, kao i da se ne sjeća da
je tog kritičnog perioda bilo stakla po terasi. Na ponovljenom saslušanju, na
glavnom pretresu, istakao je je da je, kada je vidio međusobni sukob
okrivljenih isti bio pored stola terase “C.”, koji je bio na udaljenosti 5 do
6 m od frižidera sladoleda za kojim je on radio i da ih je tu i razdvojio,
naglasivši da je ulaz na terasu lokala “C.” sa šetališta do njegovog frižidera
udaljen oko 6 m.
Svjedok M.B. u svom svjedočkom iskazu, na glavnom pretresu, u bitnom je navela
da je kritičnog dana radila kao konobar u lokalu “C.” i da okrivljene poznaje
kao goste tog lokala, te da je toga dana služila samo jednog gosta na terasi,
L.I., i da se sjeća da je on pričao sa okrivljenim Ž.em koji se nalazio ispod
terase na ulici, a da mu je konkretnom prilikom kao gostu na sto za kojim je
sjedio donijela kafu, flašu vode “Rosa” i čašu, posle čega se udaljila sa tog
mjesta i sjela za sto na terasi i nešto čitala. Dodala je i to da je nakon
nekog vremena čula da okrivljeni glasnije pričaju i tom prilikom primjetila
momenat kada je Ž. proturio ruku kroz šipke ograde terase, uzevši flašu
“Rose”, koja se nalazila na stolu i istu bacio u pravcu L., da bi ista pala na
terasu i razbila se, a ubrzo poslije toga razbila se i čaša koju je prethodno
donijela sa flašom. Dodala je da se, nakon svega tog, Ž. popeo preko 3
stepenice na terasu i prišao stolu za kojim je prethodno sjedio L., kada je
došlo do međusobne tuče između njih dvojice i kada su se međusobno udarali i
to u blizini stola, a nakon čega je u jednom momentu prišao M.S. koji je
prodavao sladolede na gornjem dijelu terase i okrivljene razdvojio. Istakla je
i to da je vidjela slomljeno staklo od čaše i flaše na terasi koje je pokupila
nakon što je policija izvršila uviđaj na licu mjesta, kao i da je policija
nije ništa ni pitala, te da je Ž. proturivši ruku i dohvativši flašu u takvom
položaju i bacio flašu prema L.. Pojasnila je da je ulaz na terasu lokala
“C.”, gdje je sjedio L., bio sa desne strane u odnosu na Ž. u momentu kada je
Ž. bio okrenut prema L. i da je bio udaljen Ž. na jedno pola metra, a od stola
gdje je L. sjedio ulaz je bio udaljen oko pola metra. Na ponovljenom glavnom
pretresu istakla je da se frižider za sladoled nalazio iza stola za kojim je
bio L., na udaljenosti oko 1 do 3 m, te da je policija došla 20 minuta nakon
kritičnog događaja i rekla im da odu u policiju i daju izjavu, naglasivši da
je slomljeno staklo pokupila prije dolaska policije, zbog toga što nije znala
da će policija doći i zbog gostiju koji su došli u kafić, kao i da policija
nije tada pravila nikakav zapisnik. Istakla je da je ograda, koliko se sjeća,
izgledala tako pošto je bila jedna glavna metalna šipka koja je postavljena
vertikalno, dok su druge bile ispod nje postavljene vertikalno, tako da se
mogla provući ruka, a da se sada ne sjeća tačno, jer više ne radi u tom
lokalu. Navela je da okrivljenog Ž. poznaje kao i okrivljenog L., a da je
okrivljeni Ž. prolazio preko terase kada ide svojoj kući. Dalje je navela da
nije vidjela da je okrivljeni Ž. bio krvav, jer je otišao iza frižidera, a da
je poslije saznala da je on pozvao policiju. Nakon što je, na glavnom pretresu
od 05.12.2012. godine, svjedokinja upozorena na različitost iskaza u pogledu
toga kada je pokupila staklo od slomljene flaše, ista je navela da je tačno da
je ona pokupila slomljeno staklo od flaše prije dolaska policije, te da mora
da je napravljena greška prilikom prvobitnog iskaza, istakavši da je policija
došla i pitala gdje je godpodin L., a na šta im je ona odgovorila da je isti
otišao, kao i da su joj rekli da dođe u stanicu policije da da izjavu, što
znači da policija nije vršila uviđaj, već su samo pitali gdje je L., a da se
ona pogrešno izjasnila i da je policija, nakon što joj je sve to rekla, odmah
otišla.
Iz nalaza i mišljenja vještaka medicinske struke B. dr. B., proizilazi da su
kod Ž.LJ. nastale sledeće povrede i to: povreda ličnog dijela glave u vidu
nagnječenja kože i mekog tkiva nosne piramide, oguljotine kože u korjenu nosne
piramide i prelom nosnih kostiju sa pomjeranjem slomljenih okrajaka ovih
kostiju, koja povreda je nastala djelovanjem zamahnute tupo-tvrde sile, ravne
površine, srednjeg inteziteta djelovanja, koja je sila djelovala u jednom
navratu na glavu povređenog od naprijed i lako sa desne strane, dovodeći do
pomjeranja nosne piramide ka lijevoj strani lica i oštećenja sitnih krvnih
sudova sluzokože, nosnih hodnika i izlaska manje količine krvnog sadržaja kroz
spoljašnje otvore nosa, te da je takva povreda mogla nastati djelovanjem
zamahnute stisnute šake, zamahnute noge i sl.; povredu glave u vidu
nagnječenja kože u predjelu lijeve slepoočne regije glave koja je nastala
djelovanjem tupotvrde sile ravne površine slabijeg inteziteta djelovanja, koja
je sila djelovala na glavu povređenog od naprijed i sa lijeve strane, te da je
takva povreda mogla nastati djelovanjem zamahnute stisnute šake, zamahnute
noge i sl.; povredu ličnog dijela glave u vidu nagnječenja kože lijeve strane
donje vilične regije lica, koja povreda je nastala djelovanjem zamahnute
tupotvrde sile ravne poršine, a kao npr. zamahnute stisnute šake, zamahnute
noge i sl., djelujući slabijim intezitetom djelovanja od naprijed i lako sa
lijeve strane u odnosu na uzdužnu os ličnog dijela glave, te da su sve
navedene povrede nastale u kratkom vremenu jedna za drugom, te da povreda u
vidu preloma nosnih kostiju sa pomjeranjem slomljenih okrajaka ovih kostiju je
obična teška tjelesna povreda, a da u zbiru sa ostalim navedenim tjelesnim
povredama ostaje i dalje obična teška tjelesna povreda. Na glavnom pretresu
dana 20.12.2012. godine, vještak je ostao pri svom nalazu i mišljenju,
naglašavajući da je dana 07.10.2009. godine, a na osnovu medicinske
dokumentacije, dao svoj nalaz i mišljenje o njegovim povredama, objasnio o
kojim je povredama riječ, mehanizam nastanka svake povrede posebno, i na kraju
dao kvalifikaciju istih i pojedinačno i u njihovom zbiru. Pojasnio je da je
konstatovao da se radi o teškoj tjelesnoj povredi na osnovu izvještaja ljekara
specijaliste za bolesti uha, grla i nosa (ORL ) - PMU “B.” iz Herceg Novog, na
osnovu kog je zaključio da je taj ljekar prilikom pregleda urađenog dana
02.09.2009. godine, konstatovao da je kod pregledanog nosna piramida pomjerena
ulijevo i da postoji deformisan greben nosa. Istakao je da, pored prednje
navedenog, u medicinskoj dokumentaciji postoje i tri rendgenološka snimka o
urađenim snimcima nosne piramide i kostiju lica, a koji su urađeni dana
19.08.2009. godine, a koji se odnose na ime Ž.LJ., te da se na istima vidi
prelom nosne kosti sa pomjerenošću slomljenog dijela nosne kosti. Naglasio je
da je poznata činjenica da prelom nosnih kostiju dovodi do kompromitacije
disajne funkcije na nos, a što je trajna posledica i dovodi do trajnog
oslabljenog disanja na nos, a koji način disanja je fiziološki način disajne
funkcije. Vještak je zatim na ciljanom snimku jasno pokazao slomljenu nosnu
kost gdje je došlo do pomijeranja okrajaka slomljene nosne kosti. Dalje je
pojasnio da je, imajući u vidu datum kada je urađen rendgenološki snimak nosne
piramide, 19.08.2009. godine, te da je ljekar specijalista ORL struke, dana
02.09.2009. godine, konstatovao promjene na nosnoj piramidi, on mišljenja da
je povreda preloma nosnih kostiju nastala neposredno, ili nekoliko sati prije
urađenog rendgenološkog snimka, tačnije 19.08.2009. godine, iz kog izvještaja
se vidi da je ljekar prilikom pregleda konstatovao da kod povrijeđenog postoji
otok i deformisanost nosne piramide sa tragovima krvarenja na spoljašnji otvor
nosa, te manja oguljotina kože u korjenu nosa, a što sve ukazuje na svježu
povredu nosne piramide. Naglasio je da je navedena oblast, oblast
interesovanja specijaliste za bolesti ORL, te da što se tiče iskrivljenosti
nosne piramide, može da se desi da je nosna piramida bila i ranije pomjerena
ili iskrivljena, ali da je on na osnovu svega već rečenog i kompletne
medicinske dokumentacije, zaključio da se kod povrijeđenog radilo o svježem
prelomu nosnih kostiju sa pomijeranjem slomljenih okrajaka. Precizirao je da
činjenica da se povrijeđeni Ž. javio ljekaru specijalisti ORL, četrnaest dana
nakon konstatovane povrede nosa, nema nikakvog značaja za kvalifikaciju same
povrede, istakavši da on nije imao na uvid zdravstvenoi karton Doma zdravlja u
kom se Ž. liječi, ali da što se tiće povrede nosa i da ga je imao na uvid, ne
bi se ništa izmijenilo u njegovom tumačenju povrede nosa. Dodao je da vezano
za samu kvalifikaciju povrede, dalje liječenje iste i sam način liječenja, a
nakon 02.09.2009. godine, nema nikakvog uticaja na samu kvalifikaciju navedene
povrede, te da kada bi povreda bila starijeg datuma zarastanje kostiju bi išlo
tako da bi se od prelomnih okarajaka stvarale mlade kosne ćelije stvarajući
tzv. kosni var, koji bi se na rendgenološkom snimku vidio kao intenzivnije
prikazan dio nosnih kostiju, a da . takav kosni var na rendgenološkom snimku
koji je imao na uvid, on nije vidio. Naveo je i to da je u praksi poznato da
jedan broj na navedeni način povrijeđenih ljudi ne ide, pa čak i ne dozvoljava
hirurško zbrinjavanja ovakve povrede, te da je to stvar svakog pojedinca.
Sud je cijenio nalaz i mišljenje vještaka medicinske struke kao jasan, potpun,
stručan i dat u skladu sa pravilima struke, sa kojih razloga mu je poklonio
punu vjeru, nalazeći da je potvrđen medicinskom dokumentacijom.
Sud je cijenio i cjelokupnu medicinsku dokumentaciju na ime Ž.LJ., kao
materijalne dokaze, kao jasne, potpune i međusobno saglasne i kao dokaze koji
su pribavljeni od nadležnog organa u zakonitom postupku, sa kojih razloga im
je sud poklonio punu vjeru.
Iz nalaza i mišljenja ZU Specijalna bolnica za psihijatriju Dobrota - Kotor,
proizilazi da je okrivljeni L. bio u stanju kratkotrajnog suženja svijesti
usled jakog afekta straha i bijesa, koje je dovelo do trenutne slabosti
racionalne procjene prilikom donošenja odluke o preduzimanju predmetnih
radnji, pošto je opažanje i mišljenje bilo skoncentrisano na ponašanje
napadača i strah od mogućeg ranjavanja i unakaženja, usled čega su vještaci
zaključili da su sposobnosti okrivljenog L. za racionalno rasuđivanje i voljno
upravljanje sopstvenim postupcima bile smanjenje, ali ne bitno, te da kod
okrivljenog L.I. u vrijeme vještačenja nisu evidentirani simptomi ni znaci
psihijatrijskog poremećaja privremenog ili trajnog karaktera, niti
poremećenosti, ni zaostalosti duševnog razvoja. Nadalje iz nalaza i mišljenja
proizilazi da su vještaci prilikom izrade nalaza i mišljenja uzeli u obzir i
okolnosti predhodnog saznanja okrivljenog L. o okrivljenom Ž. kao osobi koja
je više puta bila u zatvoru. Na ovakav nalaz i mišljenje, stranke u postupku
nisu imale primjedbi, ni prigovora.
Sud je cijenio iskaz svjedoka M.S. dat na ranijem glavnom pretresu kao
istinit, jasan, uvjerljiv, sa kojih razloga mu je sud poklonio punu vjeru,
nalazeći da je isti potvrđen nalazom i mišljenjem sudskog vještaka B. dr. B..
Naime, tvrdnja ovog svjedoka da je vidio krv na licu Ž., potvrđeni su nalazom
i mišljenjem vještaka medicinske struke, koji vještak je u svom nalazu istakao
da je prilikom nastanka povrede nosa kod Ž. došlo do izlaska manje količine
krvnog sadržaja kroz spoljašnje otvore nosa. Ovaj iskaz svjedoka niti jednim
provedenim dokazom nije dovoden u pitanje, niti negiran u bilo kojem njegovom
djelu. Na ranije ponovljenom glavnom pretresu, ovaj svjedok je istakao da u
svemu ostaje kao u svojoj izjavi datoj na prdhodnom glavnom pretersu, ali je
odgovarajući na pitanja istakao da je sukob okrivljenih bio udaljen 5 do 6
metara od frižidera za sladoled, pa sud ovakav iskaz svjedoka datog na ranije
povoljnom glavnom pretersu nije prihvatio, cijeneći ga kao sračunato datim u
cilju pomoganja okrivljenom L. kako bi isti izbjegao ili čak ublažio svoju
krivičnu odgovornost. Ovakva izmjena iskaza ovog svjedoka data je na
ponovljenom glavnom pretresu nakon više od dvije godine od njegove ranije date
izjave, odnosno, skoro tri godine nakon događaja, pa se izmjena iskaza može
pripisati proteku vremena, jer je životno i realno logično da će svjedok nakon
dužeg proteka vremena izmijeniti svoj iskaz, obzirom da se sami događaj, tj.
konstrukcija događaja u pamćenju ovog svjedoka kroz vremenski period mijenja
ili čak briše. Iskaz ovog svjedoka dat na ranijem glavnom pretresu, uslijedio
je relativno brzo nakon samog događaja, kada je konstrukcija događaja u
njegovom pamćenju bila svježija i prisutnija, a kada je svjedok u tom iskazu
bio kategoričan da se obračun okrivljenih desio pored frižidera za sladoled, a
za kojim je on radio. Svjedok je takođe dao jasno i logično opravdanje zbog
čega nije mogao čuti lom stakla na terasi lokala, koje opravdanje ovaj sud u
potpunosti prihvata. Naime, ovaj svjedok je istakao da ukoliko se on nalazio u
magacinu gdje mu stoji roba, u tom trenutku nije ni mogao čuti lom stakla.
Sud je cijenio iskaz svjedoka M.B., kao potpun, istinit, sa kojih razloga mu
je sud poklonio punu vjeru, nalazeći da je isti potvrđen iskazom svjedoka M.S.
datom na predhodnom glavnom pretresu, kao i ostalim provedenim dokazima.
Naime, ovaj svjedok je istakao da se međusobno udaranje okrivljenih dešavalo u
blizini stola, što znači da se nije dešavao za samim stolom, a ovakav iskaz ne
negira iskaz M.S., koji je istakao da se tuča između okrivljenih desila kod
njegovog frižidera za kojim je on radio. Dio njenog iskaza u kojem je istakla
da je okrivljeni Ž. provukao ruku kroz ogradu, uzeo flašu sa stola i gađao
okrivljenog L., sud je u potpunosti prihvatio, nalazeći da nije negiran niti
jednim provedenim dokazom, a međusobno je saglasan sa djelom iskaza
okrivljenog L., koji je naveo da ga je okrivljeni Ž. na opisani način gađao
flašom. U pogledu različitosti iskaza ovog svjedoka na okolnosti kada je
pokupila slomljeno staklo i da li je policija vršila uviđaj, a kako je to ovaj
svjedok istakao na ranijem i na ponovljenom glavnom pretresu, sud smatra da je
ovaj svjedok, nakon što su joj predočene različitosti, dala jasne razloge koji
su za sud prihvatljivi, a koja je istakla da je došlo do greške prilikom
interpretiranja njenog ranijeg iskaza na zapsiniku, te da je tačno da je
slomljeno staklo pokupila prije dolaska policije, navodeći kao razlog to, da
je staklo pokupila zbog eventualnih drugih gosti, te da je to učinila prije
dolaska policije i da policija nije vršila uviđaj, već je policija samo došla
kako bi pitala gdje se nalazi L., te da su ih tom prilikom pozvali da svi dođu
u Upravu policije da daju izjavu, a što je u potpunosti i potvrđeno dopisom
Uprave policije iz kojeg jasno proizilazi da policija u konkretnom događaju
nije vršila uviđaj. Po ocjeni suda, sasvim je logično da jedan ugostitelj
nakon slomljene flaše ili drugog staklenog predmeta u lokalu u kojem radi,
isti odmah pokupi, kako ne bi odao negativnu sliku drugim gostima.
Sud je cijenio odbranu okrivljenog L.I. u dijelu u kojem je naveo da je
vidjevši Ž. istog pozvao da popričaju oko problema koji se odnosio na
neprijatan miris, koji je navodno dolazio iz njegovog lokala, te da ga je
okrivljeni Ž., provukavši ruku kroz ogradu pored koje je stajao, gađao flašom
u pravcu glave i isti ga promašio, jer se on izmakao, i takvu odbranu
prihvatio kao jasnu, preciznu i logičnu, nalazeći da je njegova odbrana
potvrđena iskazom svjedoka M.B., koja je jasno vidjela kada je Ž. provukao
ruku kroz ogradu, uzeo flašu “Rose”, koja se nalazila ispred L. i bacio je u
pravcu L. koji je sjedio za stolom, nakon čega je boca pala na terasi lokala i
razbila se, te da su prije tog incidenta isti između sebe glasnije pričali.
Sud je cijenio odbranu okrivljenog Ž.LJ. u djelu u kojem je istakao da ga je,
a dok je prolazio pored lokala “C.”, pozvao okrivljeni L. koji je sjedio na
terasi lokala, da popričaju, da bi u toku razgovora vodili raspravu oko
neprijatnih mirisa u vezi sa lokalima koji su njih dvojica držali, te da mu je
L. tada prijetio da će protjerati njega i njegovu ženu i da ga je udario više
puta u predjelu lica, kao odbranu koja je jasna, potpuna i logična, sa kojih
razloga je sud prihvatio, nalazeći da je ista potvrđena nalazom i mišljenjem
vještaka medicisnke struke, te iskazom svjedoka M.B., koja je istakla da su
okrivljeni glasnije pričali, kao i drugim provedenim dokazima.
Uzimajući u obzir naprijed izloženo, te uzimajući u obzir provedene dokaze,
sud je na jasan i nedvosmislen način utvrdio da je okrivljeni L.I. pozvao
okrivljenog Ž. dok je ovaj prolazio pored terse lokala “C.” i da su tom
prilikom započeli razgovor u vezi sa neprijatnim mirisima koji su navodno
dolazili iz lokala okrivljenog L., te da je taj razgovor prerastao u svađu oko
problema koji su očigledno ova dvojica okrivljenih imala duži vremenski period
prije kritičnog događaja, kada je i očigledno L. u toku svađe sa okrivljenim
Ž. istom priprijetio da će Ž. i njegovu ženu protjerati, što je očigledno
svađu između ovih okrivljenih podiglo na veći nivo i što je izazvalo
okrivljenog Ž. da u jednom trenutku, a u toku svađe, koja je po ocjeni suda
očigledno bila zbog navedenog problema, proturio ruku kroz ogradu, uzeo
staklenu flašicu sa stola za kojim je sjedio okrivljeni L. i istom gađao u
pravcu L.. Naime, očigledno je da su okrivljeni imali svađu zbog ranije
nerješenih problema, kada se pri toj svađi okrivljeni Ž. mašio staklene flaše,
kao sredstvo podobno da tijelo teško povrrijedi ili zdravlje teško naruši,
nakon čega je istu bacio prema L., odnosno gađao L.. Bez obzira što je Ž.LJ.
bio izazvan od strane L., za sud nije opravdano njegovo ponašanje da L. gaća
staklenom flašom, već je trebao da slučaj odmah prijavi policiji, ukoliko se
smatrao ugroženim, a ne da sam i na svoju ruku razrešava nastalu situaciju.
Iz ovako utvrđenog činjeničnog stanja, sud je na jasan i nedvosmislen način
utvrdio da su se u radnjama okrivljenog Ž.LJ. stekla sva bitna obilježja
krivičnog djela ugrožavanja opasnim oruđem prit tuči i svađi iz čl. 154 KZ-a,
te da je učinio krivično djelo koje mu je stavljeno na teret na način, u
mjestu i u vrijeme kako je to opisano tačkom 1 izreke presude.
Nadalje, uzimajući u obzir naprijed izloženo, te uzimajući u obzir provedene
dokaze, sud je na jasan i nedvosmislen način utvrdio da su nakon naprijed
opisanog dijela događaja, odnosno nakon što je Ž. gađao L. flašom, okrivljeni
Ž. krenuo prema stolu za kojim je sjedio L., a koji se ustao od stola i pošao
u susret Ž., kada su se u jednom trenutku sreli kod frižidera za sladolede,
krenuli u međusobni obračun u kojem je okrivljeni L. više puta stisnutom
pesnicom udario u predjelu glave Ž. i tom prilikom mu nanio povrede između
kojih je i povreda preloma nosnih kostiju sa pomjeranjem okrajaka tih kostiju,
odnosno tešku tjelesnu povredu. Očigledno je da su Ž. i L. nakon prvog djela
događaja, krenuli u međusobni obračun, podstaknuti neposrednim događanjem, na
koji način su po ocjeni suda željeli da razrješe ranije nastali problem,
odnosno što je sve i izazvalo problem koji su ovi okrivljeni ranije imali.
Naime, očigledno je da su krenuli jedan prema drugom, jer to proizilazi iz
iskaza svjedoka M.S. datog na ranijem glavnom pretresu, i da su se sreli kod
frižidera za sladoled, gdje su i krenuli u fizički obračun, a gdje je frižider
za sladolede bio udaljen nešto oko 5 metara od stola za kojim je sjedio L., a
što je sud utvrdio kako na osnovu iskaza L., tako na osnovu iskaza Ž., te i
iskaza svjedoka M.B. i M.S.. Sasvim je logično, životno i realno, a uzimajući
u obzir nalaz i mišljenje JZU Specijalne bolnice za psihijatriju Dobrota-
Kotor, da je okrivljeni L. i reagovao na opisani način izazvan ponašanjem
Ž.LJ., ali svakako cijeneći sve provedene dokaze, kao i iskaze okrivljenih,
jasno po ocjeni suda proizilazi da je čitav i kompletan događaj, započeo
okrivljeni L., koji je pozvao Ž.LJ. kako bi se sa njim raspravio oko problema
koji su ova dvojica okrivljenih imali ranije i sa takvim svojim ponašanjem
okrivljeni L. je i proizveo čitav kritični događaj. Jasno je daje okrivljeni
L. krenuvši u sukob sa okrivljenim Ž., istom nanio više povreda u predjelu
lica, od kojih je i prelom nosnih kostiju sa pomjeranjem okrajaka tih kostiju,
kao tešku tjelesnu povredu, a što jasno proizilazi iz nalaza i mišljenja
vještaka medicinske struke.
Iz ovako utvrđenog činjeničnog stanja, sud je na jasan i nedvosmislen način
utvrdio da su se u radnjama okrivljenog L.I. stekla sva bitna obilježja
krivičnog djela teška tjelesna povreda iz čl. 151 st. 1 KZ-a, te da je učinio
krivično djelo koje mu je stavljeno na teret na način, u mjestu i u vrijeme
kako je to opisano tačkom 2 izreke presude.
Cijeneći subjektivni odnos okrivljenih prema krivičnim djelima, sud je našao
da su okrivljeni bili svjesni svoga djela i htjeli njegovo izvršenje, odnosno
okrivljeni Ž. je bio svjestan da se pri svađi mašio opasnog oruđa koje je
podobno da tijelo teško provrijedi, a okrivljeni L. je bio svjestan da
udaranjem okrivljenog Ž. istom može nanijeti teške tjelesne povrede, u čemu se
iscrpljuje njihov direktni umišljaj.
Sud je cijenio odbranu okrivljenog Ž. u kojoj je naveo da ga je L. udario u
predjelu nosa i to preko ograde, kod koje je on stajao, a u nižem nivou u
odnosu na terasu na koju je sjedio okrivljeni L., te da je L. sišao sa terase
do njega i da ga je udario sedam do osam puta, da nije gađao flašom
okrivljenog L., kao odbranu koja je sračunato data u cilju izbjegavanja
odgovornosti i kao odbranu koja je negirana iskazima svjedoka, M.B. i M.S., a
naručito nalazom i mišljenjem vještaka medicinske struke, koji je našao da su
povrede kod okrivljenog Ž. nastale udarom od naprijed, a ne odozgo, kako je to
ovaj okrivljeni tvrdio, da ga je L. udario preko ograde dok je bio u nižem
nivou u odnosu na mjesto gdje je okrivljeni L. sjedio.
Sud je cijenio odbranu okrivljenog L.I. u dijelu u kojem je naveo da ga je
orkivljeni Ž. gađao i čašom koja se nalazila na stolu, te da se Ž. posle toga
popeo stepenicama na terasu lokala i prišao njegovom stolu, pa kada je on
ustao došlo je do međusobne razmjene udaraca, pa sud ovakvu odbranu
okrivljenog nije prihvatio, jer je mišljenja da je ista sračunato data u cilju
izbjegavanja i ublažavanja odgovornosti, a takva njegova odbrana negirana je
naprijed provedenim dokazima, a naročito iskazom svjedoka M.S., kao i nalazom
i mišljenjem vještaka medicinske struke.
Sud je mišljenja da okrivljeni L. nije postupao u nužnoj odbrani, ovo sa
razloga što je isti inicirao čitav događaj, pozivajući orkviljenog Ž. da bi se
raspravili oko problema koji je prethodno postojao, a obzirom da je u toku
postupka činjenično utvrđeno da se okrivljeni L. ustao od stola i krenuo ka
Ž., kada su po mišljenju suda i okrivljeni L. i okrivljeni Ž. pristali da
stupe u međusobni fizički obračun, u kojoj situaciji su se oba okrivljena
našla u ulozi napadača i napadnutog, odnosno svaki okrivljeni ponaosob je u
konkretnoj prilici bio napadač i napadnuti.
Sud je takođe mišljenja da nestoje navodi branilaca okrivljenog L., da je
okrivljeni L. počinio krivično djelo iz čl. 151 st. 5 u vezi st. 1 KZ-a,
odnosno da je krivično djelo teške tjelesne povrede učinio usljed jake
razdraženosti, bijesa i straha. Naime, da bi postojao stav. 5 kod krivičnog
djela teške tjelesne povrede iz čl. 151 KZ-a, potrebno je da okrivljeni to
djelo učini tako da je doveden bez svoje krivice u jaku razdraženost napadom,
zlostavljenjem ili teškim vrijeđanjem od strane povrijeđenog, što u konkretnom
slučaju iz provedenih dokaza ne proizilazi, već nasuprot propisanom stavu 5
pomenutog člana KZ-a, proizilazi da je okrivljeni L. u takvo stanje u kojem je
reagovao i nanio tešku tjelesnu povredu Ž.LJ., doveden svojom krivicom samim
činom pozivanja Ž.LJ. kao bi se sa njim raspravio oko ranijih zajedničkih
problema. Naime, iz nalaza i mišljenja ZU Specijalna bolnica Dobrota-Kotor,
proizilazi da je okrivljeni L. u trenutku izvršenja krivičnog djela bio
uračunjiv, ali da je kod sebe imao stanje straha i bjesa, pa ovaj sud nalazi
da je bijes kod okrivljenog L. proizvod njegovog prvobitog postupanja, ali i
proizvod odnosa Ž. prema njemu kada ga je ovaj gađao flašom, te da ga je samo
postupanje okrivljenog Ž. iziritiralo da kod sebe donese odluku da se sa Ž.em
obračuna i takvu odluku je i sproveo u djelo krećući prema Ž. u međusobni
obračun. Sasvim je logično da je kod okrivljenog L. u jednom trenutku postojao
strah, ali taj strah kod njega nije mogao biti strah velikog, pa čak ni
srednjeg inteziteta, obzirom da je sam L. izazvao čitav sukob, jer da je L.
mogao da osjeti veliki strah i da se prepadne od Ž., on zasigurno Ž. nebi
pozivao na raspravu, već bi na bilo koji način izbijegao svaki sukob sa njim.
Zbog svega navedenog i odbrana L. u kojoj je istakao da je znao za raniji
život okrivljenog Ž., odnosno da je znao da je više puta osuđivan i da je bio
u zatvoru i da su mu ti razlozi bili razlozi zbog kojih je osjetio strah kada
je Ž. krenuo prema njemu, te da je zbog tog straha i udario okrivljenog Ž., je
za sud potpuno nelogično, jer ako je okrivljeni L. imao strah zbog ranijeg
života okrivljenog Ž., onda je logično da i nebi pozivao okrivljenog Ž. da se
sa njim raspravlja oko ranije nastalih problema. Takođe ovo mišljenje suda,
proizilazi i iz činjenice da je L. u vrijeme odigravanja kritičnog događaja
bio gotovo dvadeset godina mlađi od Ž.LJ.. Nesporno je da je kod okrivljenog
L. bilo straha, ali zasigurno taj strah nije bio toliki da bi bio opravdan, pa
i navodi okrivljenog L., a uzimajući sve naprijed navedene okolnosti, da je
osjetio veliki strah, jer je mislio da Ž. može da izvadi nož ili neko drugo
sredstvo, su navodi koji su potpuno nedokazani i po ocjeni suda dati u cilju
izbjegavanja odgovornosti.
Sud je cijenio i ostale provedene dokaze, ali je našao da isti nisu od
bitnijeg uticaja na presuđenje u ovoj krivičnoj pravnoj stvari.
Sud je na osnovu čl. 356 st. 2 ZKP-a pročitao iskaz svjedoka M.S. dat na
glavnom pretersu od 13.06.2012. godine, nalazeći da je u toku glavnog pretresa
bilo potrebno da se upozna sa sadržinom iskaza ovog svjedoka, a uzimajući u
obzir ostale provedene dokaze, naravno po predhodnom saslušanju stranaka, te
dalje nalazeći da je bezpredmetno ovog svjedoka ponovo neposredno saslušavati,
obzirom da je ranije dva puta saslušavan u prisustvu svih stranaka, kada su mu
i postavljali pitanja.
Kako sud nije vezan pravnom kvalifikacijom javne optužbe, to je našao da je
okrivljeni Ž.LJ. učinio krivično djelo ugrožavanje opasnim oruđem pri tuči i
svađi iz čl. 154 KZ-a. Naime, javnom optužbom je ovom okrivljenom stavljeno u
principu isto djelo, ali je prilikom pismene izrade optužnog akta došlo do
navođenja pogrešnog zakonskog naziva krivičnog djela u pitanju, gdje je javnom
optužbom stavljeno djelo “ugrožavanje opasnim oruđem pri tuči ili svađi”, a
zakonski naziv krivičnog djela je ugrožavanje opasnim oruđem pri tuči i
svađi”.
Sud je izmjenio činjenični opis optužnog akta, na način što je iz tačke 2, a u
odnosu na opis dijela događaja povređivanja Ž.LJ. izbacio riječi “i tijela”,
nalazeći da u dokazima, a naručito uzimajući u obzir nalaz i mišljenje
vještaka medicinske struke, nema podataka da je Ž.LJ. zadobio povrede u
predjelu tijela osim u predjelu glave što je ostalo neizmjenjeno u optužnom
aktu. Sud je takođe izmjenio činjenični opis optužnog akta pod tačkom 2, na
način što je dodao riječi “ te krenuo prema stolu za kojim je L. sjedio, koji
se ustao od stola i pošao u susret Ž., pa kada su se sreli kod frižidera za
sladolede, koji se nalazi u blizini stola za kojim je sjedio L.I., isti”, a
izbacujući riječi “ustao sa stola i istog”, nalazeći da je dokazima utvrđeno
da se događaj u odnosu na tačku 2 optužnog akta desio nešto drugačije nego što
je to opisano optužnim aktom, jer i sam optužni akt u tom djelu nesadrži
detaljnije način, odnosno radnje koje su i proizvele tešku tjelesnu povredu
kod Ž.LJ.. Nadalje je sud izmjenio činjenični opis optužnog akta pod tačkom 1
i 2, izbacujući riječ “oštećeni”, sa razloga što jedno lice po jednom optužnom
aktu i u okviru jednog događaja ne može imati dvojako svojstvo, odnosno
svojstvo optuženog i svojstvo oštećenog, jer bi to u protivnom značilo da bi
se u takvoj situaciji isto lice moglo saslušati i kao okrivljeni i kao
oštećeni, za šta važe drugačija upozorenja i što jednostavno nije moguće ni po
odredbama ZKP-a, niti je takva pravna situacija logična. Sve ove izmjene
činjeničnog opisa su učinjene nedirajući objektivni indetitet optužbe.
Sud je odbio predloge branilaca okrivljenog L.I. da se pozove i neposredno
sasluša svjedok Mandić Božo, da se izvrši rekonstrukcija događaj na licu
mjesta, pročita dopis Fonda PIO br. 1106-108/2012 od 15.03.2012. godine, te da
se izvrši dopunsko vještačenje putem vještaka psihijatara koji bi dali odgovor
na pitanje da li je na okrivljenog L. moglo da utiče saznanje i na koji način,
u pogledu prošlosti okrivljenog Ž., smatrajući da bi izvođenje predloženih
dokaza vodilo odugovalačenju postupka, te obzirom da je činjenično stanje u
dovoljnoj mjeri razriješeno za presuđenje. Naime, bezpredmetno bi bilo
saslušavati svjedoka M.B., ovo posebno kod činjenice da je od događaja prošlo
skoro četiri godine, zbog kojeg proteka vremena svjedok nebi mogao opisati
detaljno kako se desio događaj, a na ranijem glavnom pretresu stranke su bile
saglasne da se taj dokaz ne izvodi. Nadalje, izvođenje dokaza putem dopunskog
vještačenja po vještacima psihijatrima je takođe, po ocjeni suda bezpredmetno,
sa razloga što su se vještaci na pitanje koje je tražila odbrana okrivljenog
L., već izjasnili u svom nalazu i mišljenju i to na zadnjoj strani istog.
Obzirom na protok vremena od događaja, po ocjeni suda, i izvođenje dokaza
rekonstrukcijom događaja je takođe bezpredmetno i nebi moglo za sud dati
drugačiju sliku događaja od one koja je utvrđena provedenim dokazima. U
pogledu svega navedenog, sud je imao u vidu i činjenicu da protekom dana
19.08.2013. godine u odnosu na djelo iz tačke 1 izreke nastupa zastara
krivičnog gonjenja, a ovo u odnosu na krivično djelo koje je stavljeno na
teret okrivljenom Ž.LJ., pa bi po ocjeni suda bezpotrebno izvođenje navedenih
dokaza očigledno vodilo odugovlačenju postupka i nastupanju apsolutne zastare
krivičnog gonjenja za navedeno krivično djelo.
Prilikom utvrdjivanja visine i vrste krivične sankcije okrivljenom Ž.LJ., sud
je primjenom člana 42 KZ, kao olakšavajuće okolnosti našao njegove porodične
prilike-da je oženjen i otac dvoje djece, njegove godine starosti, te
činjenicu da isti nije bio inicijator događaja, dok je kao otežavajuće
okolnosti našao njegovu raniju osuđivanost koju je utvrdio uvidom u izvod iz
KE. Cijeneći navedene olakšavajuće i otežavajuće okolnosti, sud je okrivljenog
primjenom čl. 39 KZ-a osudio na novčanu kaznu u iznosu od 1.200,00 eura, koja
će se, ako ista nebude plaćena u ostavljenom mu roku biti zamjenjena kaznom
zatvora na način predviđen čl. 39 KZ-a, smatrajući da će se sa ovakvom kaznom
na okrivljenog u dovoljnoj mjeri uticati da ubuduće ne vrši krivična djela i
da će se na taj način u ovom konkretnom slučaju ostvariti svrha kažnjavanja iz
člana 32 KZ, u okviru opšte svrhe propisivanja i izricanja krivičnih sankcija
iz člana 4 st. 2 KZ.
Prilikom donošenja odluke o vrsti i visini krivične sankcije okrivljenom L.I.,
sud je u smislu člana 42 st.1 KZ, kao olakšavajuće okolnosti na strani
okrivljenog L.I. našao njegove porodične prilike-da je oženjen i otac četvoro
djece, te raniju neosuđivanost, koju je sud utvrdio uvidom u izvod iz KE i
rješenje Kv. 72/12, kao i njegovo stvarno kajanje, dok je na strani
otežavajućih okolnosti našao njegov stepen krivice, tj. da je cjelokupan
kritični događaj izazvao. Cijeneći navedene olakšavajuće i otežavajuće
okolnosti sud je našao da u konkretnom slučaju radi krivično pravne zaštite
prema okrivljenom L.I. nije nužno primijeniti kaznu, pa je istima na osnovu
člana 53 i 54. Krivičnog zakonika izrekao uslovnu osudu sa kojom mu je utvrdio
kaznu zatvora od 6 (šest) mjeseci i istovremeno odredio da se ista neće
izvršiti ukoliko okrivljeni u roku od 3 (tri) godine ne izvrši novo krivično
djelo, smatrajući da će se i prijetnjom izvršenja utvrđene kazne zatvora uz
provjeru ponašanja okrivljenog u roku od tri godine na istog u dovoljnoj mjeri
uticati da ubuduće ne vrši krivična djela i na taj način u ovom konkretnom
slučaju ostvariti svrha izricanja uslovnih osuda iz člana 52 st. 2. KZ, u
okviru opšte svrhe izricanja krivičnih sankcija iz čl. 4 st. 2 Krivičnog
zakonika.
Odluku o troškovima krivičnog postupka sud je donio na osnovu člana 226
Zakonika o krivičnom postupku i obavezao okrivljenog L. da plati znos od
209,00 eura na ime troškova vještačenja vještaka medicinske struke B.B.,
obzirom da se ovi troškovi odnose samo na krivično djelo stavljeno na teret
okrivljenom L., kao i da svaki od okrivljenih pojedinačno plati iznos od po
100,00 eura na ime paušala, koji je određen shodno trajanju postupka,
složenosti predmeta i imovinskim prilikama okrivljenih.
Sa svega izloženog, a primjenom čl. 374.st. 1 i 2 ZKP-a odlučeno je kao u
izreci presude.
OSNOVNI SUD U HERCEG NOVOM, dana 13.06.2013.godine.
Zapisničar SUDIJA,
Dragović Katarina,s.r. Blagojević Marko,s.r.
Za tačnost otpravka tvrdi i ovjerava namještenik suda.
PRAVNA POUKA: Protiv ove presude nezadovoljna stranka ima pravo žalbe u roku
od 8 dana, od dana prijema iste preko ovog suda Višem sudu Podgorica.
DN-a:
- ODT Herceg Novi
- Okrivljenima, braniocima
- U spise