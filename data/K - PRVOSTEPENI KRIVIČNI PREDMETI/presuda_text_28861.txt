K.br. 175/2011
U IME CRNE GORE
VIŠI SUD U PODGORICI, kao prvostepeni krivični u vijeću sastavljenom od sudije
Tabaš Predraga, kao predsjednika vijeća i sudija Vuksanović Biljane i Đurđić
Katarine, kao članova vijeća, uz učešće Novčić Slobodanke, kao zapisničara, u
krivičnom predmetu protiv optuženog P. M., koga brani M. D., advokat iz P.,
zbog krivičnog djela ubistvo u pokušaju iz čl. 143. u vezi čl. 20. Krivičnog
zakonika, odlučujući po optužnici Višeg državnog tužilaštva u Podgorici Kt.br.
106/11 od 22.09.2011. godine, koju je na glavnom pretresu zastupala J.
S.-zamjenik VDT u Podgorici, nakon održanog glavnog i javnog pretresa,
04.02.2013. godine, u prisustvu zastupnika optužbe, optuženog i njegovog
branioca adv. M. D., nakon tajnog vijećanja i glasanja, dana 04.02.2013.
godine, donio je, a dana 12.02.2013. godine, javno objavio
P R E S U D U
Optuženi P. MI., JMBG ..., od oca V. i majke D., rodjene K., rodjen ... godine
u B., sa prebivalištem u B.-ul. K. br. ..., državljanin Republike S., student,
oženjen, pismen, završio srednju školu, srednjeg imovnog stanja, neosudjivan,
nalazio se u pritvoru od 16.07.2011. godine u 18,00 časova do 26.08.2011.
godine.
Na osnovu čl. 373. st. 1. tačka 1. Zakonika o krivičnom postupku, u vezi čl.
10. st. 2. i 1. Krivičnog zakonika
OSLOBADJA SE OD OPTUŽBE
Da je:
Dana 16. jula 2011. godine oko 03,30 časova, u ul. Branka Ćopića br. 2, u
naselju Savina, Opština Herceg Novi, postupajući u nužnoj odbrani, pokušao da
liši života oštećenog Z. N., na način što je nakon prepirke sa oštećenim Z.,
ispred stana u kojem je boravio oštećeni, a povodom dogadjaja koji se
neposredno prije toga desio u lokalu “Casa” u Herceg Novom, gdje je optuženi
od strane osoblja navedenog lokala, fizički napadnut zbog neplaćenog računa za
piće, koji je trebao da plati oštećeni Z., shodno njihovom prethodnom
dogovoru, pa kada je oštećeni Z. došao ispred kuće u kojem je na ljetovanju
boravio svjedok M. N., u ulici B. Ć. br. ..., na kom mjestu se nalazio i
optuženi, sa drvenom palicom, koju je donio sa sobom, zamahnuo u pravcu tijela
optuženog, a potom ga pesnicom udario u predjelu glave, pa se optuženi u cilju
odbijanja istovremenog, protivpravnog napada od strane oštećenog Z. N., mašio
noža dužine sječiva 11 cm, koji je našao na parkingu i sa istim uboo oštećenog
u predjelu lijeve strane ledja, nanoseći mu tom prilikom tešku tjelesnu
povredu u vidu ubodne rane u predjelu lijevog hemitoraksa sa probijenom
plućnom maramicom i unutrašnjim krvarenjem, nakon čega je predmetni nož
odbacio od sebe,
- čime bi izvršio krivično djelo ubistvo u pokušaju iz čl. 143. u vezi čl.
20. Krivičnog zakonika.
Troškovi krivičnog postupka padaju na teret budžetskih sredstava suda.
O b r a z l o ž e nj e
Optužnicom VDT-a u Podgorici Kt.br.106/11 od 22.09.2011. godine, optuženom P.
M. stavljeno je na teret izvršenje krivičnog djela ubistvo u pokušaju iz čl.
143 u vezi čl. 20 Krivičnog zakonika. Zastupnik optužbe je u završnoj riječi
precizirao činjenične navode optužnice, na način kako je to bliže
predstavljeno u izreci presude i pri tako preciziranoj optužnici ostao do
završetka glavnog pretresa, predlažući sudu u završnoj riječi da optuženog
oglasi krivim i osudi po zakonu.
Optuženi P. M. je u svojoj odbrani u pretkrivičnom postupku na zapisniku o
saslušanju osumnjičenog pred ovlašćenim službenikom policije, kao i u
prethodnom postupku na zapisniku o saslušanju osumnjičenog Kri. br. 606/11 od
18.07.2011. godine i zapisniku o saslušanju okrivljenog Ki. br. 90/11 od
21.07.2011. godine, naveo, da je na godišnji odmor u Herceg Novom došao sa
suprugom i drugovima T. M., Z. N. i M. N. i da je sa suprugom odsjeo kod svoje
babe. Dalje je naveo, da su ga kritične večeri pozvali T., Z. i M. i rekli mu
da dodje na stan kod Z. babe u naselju Meljine, što je on i prihvatio i otišao
u Meljine, da je po dolasku u stan babe oštećenog Z. zatekao njega, T., Z. i
M. kako piju votku, da im se tom prilikom pridružio i popio dva piva, nakon
toga svi zajedno njegovim vozilom otišli u lokal "Caza" koji se nalazi u
Igalo. U lokal "Caza" su stigli negdje pola sata poslije pola noći, gdje su
nastavili da konzumiraju alkohol, odnosno pivo, da je kod sebe imao 20 eura,
zbog čega je naručio jednu turu pića i platio je, dok je sve ostalo po
dogovoru trebao da plati oštećeni Z.. Negdje oko 03,00 posle ponoći, ostao u
lokalu samo sa M., dok su T. i Z. negdje izašli, ali nije vidio kad ni gdje.
Kada je krenuo zajedno sa M. da izadje iz lokala, zaustavilo ih je osoblje,
nakon čega je počela prepirka oko plaćanja računa. U tom trenutku iz lokala su
izašle njihove drugarice iz Beograda koje su bile sa njima u lokalu, da bi
potom osoblje lokala počelo daudara njega i M., s tim što je pazio da ga
osoblje ne udari po desnoj ruci, na kojoj mu je dva mjeseca ranije drugi put
radjena hiruška intervencija, jer kost nije dobro srasla, a nosio je i
longetu. Nakon toga krenuo je da bježi prema svom vozilu, a vidio je da i M.
trči prema vozilu u koje su ušli zajedno sa drugaricama koje su bile zajedno
sa njima u lokalu, a zatim se zaputili u pravcu naselja Meljine, gdje su
drugarice ostavili na mještaj, dok su se on i M. zaputili do kuće u kojoj je
Z. bio smješten, da sa njim rasprave oko računa u lokalu "Caza", zbog kojeg su
dobili batine. Dolaskom ispred kuće Z. babe primijetili su da je stigao T.
taksi vozilom, s tim što su T.a vidjeli i ispred lokala "Caza", kada su se
tukli sa osobljem lokala, ali senije izjasnio da li je i T. učestvovao utuči.
Nakon toga iz kuće je izašao Z. N., kada je došlo do verbalne prepirke izmedju
njih, dok su se T. i M. rvali i padali na beton, ali nije bilo tuče izmedju
njih, već se sve svelo na verbalnu prepirku, nakon čega su on i M. ušli u
vozilo i uputili se u pravcu kuće gdje je M. bio smješten. Tokom puta Z. je
pozvao na telefon M. i rekao mu da ga sačekaju ispred kuće gdje je M. bio
smješten, da bi po dolaku ispred te kuće Z. odmah počeo da se dere na njega,
zbog čega je on potražio kamen u šipražju, ali je našao nož koji je uzeo da bi
se odbranio. Optuženi je dalje naveo, da je najprije došlo do verbalne
prepirke izmedju njega i zekovića, a zatim i do tuče, ali se nije mogao
izjasniti ko je prvi koga udario, nakon čega su ih M. i G., koji je bio
smješten na stanu kod M. razdvojili. Optuženi je dalje naveo, da je nož držao
u ruci, tako što je sječivo bilo okrenuto ka desnoj strani šake lijeve ruke od
malog prsta nadolje, ostavljajući mogućnost da je sa tim nožem uboo Z., s tim
što to nije primijetio, da je prepirka izmedju njega i Z. trajala oko 5
minuta, nakon što su ih M. i G. razdovjili, nakon čega je M. ugurao Z. u taksi
vozilo, a on svojim vozilom otišao kući. Sjutradan je dobio SMS poruku od
supurge da ga G. čeka na plaži gdje je i otišao, kada mu je G. saopštio da je
Z. zadobio ubod u ledja, da bi ih zatim ubrzo i policija lišila slobode.
U svojoj odbrani na glavnom pretresu optuženi je ponovio svoju odbranu iz
prethodnog postupka, s tim što je pojasnio, da se kritični dogadjaj desio na
parking prostoru ispred kuće u kojoj je bio smješten M. na nekih 50 metara na
udaljenosti od magistrale, da se Z. taksi vozilom dovezao ispred kuće u kojoj
je bio smješten M., da je po izlasku Z. iz tog vozila vidio, da on u ruci drži
palicu, da je vidno rasijan i da je Z. počeo da viče na njega, kada se nalazio
na nekih petnaestak metara od njega, da se u tom trenutku sagnuo kako bi
pronašao neki predmet da se odbrani, misleći da uzme kamen, ali je u tom
trenutku vidio nož ispred garaže, uzeo ga i stavio u lijevu ruku, kada mu je
prišao Z. i zamahnuo palicom prema njemu, ali se nije mogao sjetiti da li ga
je Z. tom paliom i udario, nakon čega je i on zamahnuo rukom prema Z. i to
onom rukom u kojoj je držao nož. Objašnjavajući zašto je kritičnom prilikom
uzeo nož, optuženi je naveo, da ga je bilo strah od Z. jer je Z. vrlo jak
momak i bivši bokser, ali se nije mogao izjasniti o trenutku kada je uboo
Z.,ostavljajući mogućnost da se to desilo u trenutku kada je počeo da maše
prema njemu, ili u trenutku kada su zajedno pali na pod-zemlju, te da mu
namjera nije bila da liši života Z.. Pri ovakvoj odbrani optuženi je ostao do
završetka glavnog pretresa.
Branilac optuženog je u završnoj riječi naveo da je provedenim dokazima
utvrdjeno da je njegov branjenik u kritičnom dogadjaju postupao u nužnoj
odbrani, pa je predložio sudu da njegovog branjenika oslobodi od krivične
odgovornosti za krivično djelo stavljeno mu na teret.
Sud je u dokaznom postupku proveo sledeće dokaze saslušao svjedoka oštećenog
Zeković Nemanju, saslušao svjedoka M. N., saslušao svjedoka G. U., saslušao
svjedoka R. N., na saglastan predlog stranaka pročitao iskaz svjedoka R. N. sa
zapisnika o saslušanju svjedoka Ki.br. 90/11 od 18.08.2011. godine, svjedoka
T. M. sa zapisnika o saslušanju svjedoka Kri.br. 605/11 od 18.07.2011. godine,
pročitao službenu zabilješku Uprave policije PJ Herceg Novi od 15.07.2011.
godine, pročitao službenu zabilješku Uprave policije PJ Herceg Novi 27-03 br.
240/11-3895/4 od 16.07.2011. godine, pročitao dvije potvrde Uprave policije PJ
Herceg Novi od 16.07.2011. godine o privremeno oduzetim predmetima na ime
svjedoka G. U., pročitao potvrdu Uprave policije PJ Herceg Novi od 16.07.2011.
godine o privremeno oduzetim predmetima na ime svjedoka M. N., pročitao dvije
potvrde Uprave policije PJ Herceg Novi br. 240/11-3896 i br. 240/11-3894/4 na
ime optuženog P. M., pročitao potvrdu Uprave policije PJ Herceg Novi od
16.07.2011. godine o privremeno oduzetim predmetima na ime svjedoka T. G.,
pročitao potvrdu Uprave policije PJ Herceg Novi od 17.07.2011. godine o
vraćanju privremeno oduzetih predmeta optuženom P. M., pročitao izvještaj o
kriminalističko-tehničkom pregledu lica mjesta Ku.br. 229/11 od 18.07.2011.
godine, pročitao službenu zabilješku Uprave policije PJ Herceg Novi od
01.08.2011. godine, pročitao izvještaj Uprave policije Forenzički centar
Danilovgrad o vještačenju garderobe oštećenog Z. N. br. 3067-1/11, pročitao
nalaz i mišljenje stalnog sudskog vještaka medicinske struke dr. B. B.,
neposredno na glavnom pretresu od 06.02.2012. godine saslušao stalnog sudskog
vještaka medicinske struke dr. B. B., pročitao dopunski nalaz i mišljenje
stalnog sudskog vještaka medicinske struke dr. B. B. od 05.03.2012. godine,
neposredno na glavnom pretresu od 23.03.2012. godine saslušao stalnog sudskog
vještaka medicinske struke dr. B. B., izvršio uvid u fotodokumentaciju Uprave
policije PJ Herceg Novi br. 229/11 od 16.07.2011. godine, pročitao nalaz i
mišljenje komisije vještaka o sudsko psihijatrijskom vještačenju optuženog od
16.10.2012. godine, neposredno na glavnom pretresu od 04.02.2013. godine
saslušao predstavnika komisije vještaka prof. dr. S. M., izvršio uvid u
medicinsku dokumentaciju na ime optuženog i to otpusnu listu sa epikrizom
Kliničkog centra srbije od 01.11.2011. godine, izvještaj ljekara specijaliste
Kliničkog centra Srbije od 22.03.2011. godine, otpusnu listu sa epikrizom
Instituta za ortopedsko-hirurške bolesti Banjica od 13.05.2011. godine,
izvještaj ljekara specijaliste gradskog zavoda za plućne bolesti i tuberkulozu
u Beogradu od 20.02.2011. godine, izvještaj ljekara specijaliste KC CG od
18.07.2011. godine i dva izvještaja ljekara specijaliste ZIKS-a Podgorica od
18.07.2011. godine i pročitao izvod iz KE optuženog MUP-a RS - Policijska
uprava za grad Beograd br. 04/2-7757/12 od 16.11.2012. godine.
Svjedok oštećeni Z. N. je u svom iskazu u prethodnom postupku naveo, da
poznaje optuženog P. M. iz Beograda jer žive u istom kraju, da nemaju toliko
prisne odnose da bi se čuli telefonom, ali se pozdrave kada se sretnu i popiju
piće ako se nadju u istom društvu, da je u Herceg Novi došao na ljetovanje sa
drugom T. M., i da su smjestili kod njegove babe. Svjedok oštećeni je dalje
naveo, da je kritične večeri na stanu njegove babe sa T. pio alkohol, da su
jednom trenutku došli P. i M., nakon čega su svi zajedno sa vozilom P. otišli
u diskoteku "Caza", gdje su zajedno stajali za jednim stolom, pored nekih
djevojaka koje su tu stajale od kojih je jedna bila M. djevojka, da nijesu
imali neke kontakte sa tim djevojkama, da su pili pivo i da se sjeća da je M.
rekao da ima oko 40 eura, ali da se nisu dogovarali oko plaćanja pića. Dalje
je naveo, da je negdje oko 03,00 časa izjutra, izašao iz diskoteke jer ga je
alkohol bio potpuno slomio, da je zatim otišao do jednog kioska brze hrane i
pojeo hamburger, a nakon toga pozvao taksi da ga odvede kući u Meljinama, da
je po izlasku iz taksija kod "Lazarevog Kuka" u dvorištu zgrade gdje stanuje
njegova baba vidio P. i M., da je u medjuvremenu taksijem došao T., kada je
došlo do verbalne rasprave izmedju njih vezano za plaćanje računa u diskoteci,
jer su M. i P. imali problema sa osobljem diskoteke, vezano za račun, jer im
je hvalilo 20 eura. Tom prilikom vidio je da su se M. i T. pogurali, ali nije
došlo do tuče izmedju njih, nakon čega su P. i M. sjeli u auto P. i otišli,
dok su on i T. ostali u ulici ispred zgrade njegove babe. Svjedok oštećeni je
dalje naveo, da se ubrzo čuo telefonom sa M., ali nije znao da objasni ko je
koga pozvao, da su se u tom razgovoru dogovorili da se nadju na Savini gdje je
M. bio smješten, da bi razriješili nesporazume, jer mu je smetalo to što su ga
M. i P. prozivali za plaćanje računa, da mu je T. tom prilikom branio da ide,
a zatim otišao daspava i smiri babu, koja je čula prepirku, dok je on uzeo
taksi, s kojim je otišao do mjesta gdje je bio smješten M. i gdje je zatekao
P., M. i U. G., kojeg je tu noć prvi put vidio i još jednog dečka čije ime
nije znao, osim da je iz Herceg Novog i da je P. drug, dok je pričao sa M. i
P., u jednom trenutku P. je krenuo da ga udari, ali u njegovim rukama nije
primijetio nož, niti bilo što drugo, dok je on u rukama držao dasku uz nogu, a
možda i iza ledja, nije bio siguran dužine nekih 30 cm, koju je uzeo po
izlasku iz taksija, ali da tu dasku nije koristio sve do trenutka dok P. nije
zamahnuo da ga udari, kada se pomjerio, nakon čega je P. uspio samo da ga
okrzne i rascijepa mu malo usnu. Tada je pokušao da mu vrati istom mjerom, ali
se nakon par sekundi našao u nekom klinču sa P., nakon čega su obojica pali na
zemlju, da bi potom prišao G., koji je uhvatio P. i odvojio ga na stranu, dok
je njega uhvatio M. i odvukao ga na drugu stranu. U tom trenutku u rukama P.
vidi mali kuhinjski nož za ručavanje, ali u tom trenutku nije primijetio da je
uboden, odnosno nije ništa osjećao. Potom su se još par minuta raspravljali i
psovali, nakon čega je M. pozvao taksi sa kojim se on odvezao kući. Po dolasku
u stan je ušao u sobu gdje je T. ležao i skinuo majicu, kada je ispod plećke
osjetio nešto mokro, zbog čega je napipao i vidio krv i tek tada saznao da je
uboden, govoreći T. "vidi ubode me ova džukela", ali tom prilikom nije
pominjao ime, s tim što je ostavio mogućnost da je moža pomenuo P., nakon čega
je T. pozvao taksi, s kojim su se odvezli do zitne pomoći, a zatim i do
bolnice u Meljinama, gdje je izgubio svijest.
Na glavnom pretresu svjedok oštećeni je uglavnom ponovio svoj iskaz iz
prethodnog postupka, s tim što je dodao i pojasnio, da je prilično agresivan
kad popije alkohol, da je kritičnom prilikom on pozvao svjedoka M. na telefon
minut ili dva, nakon što su M. i P. otišli, da je sa M. preko telefona
razmjenjivao psovke i burnije reagovao, jer je bio pod dejstvom alkohola, da
je tom prilikom poručio M. i P. da ga sačekaju kako bi raspravili ono što se
prethodno dešavalo u lokalu "Caza", da je dolaskom na lice mjesta izašao iz
taksija i odmah uzeo drvenu palicu, jer ga je bilo strah, obzirom da su na
drugoj strani bili P., M. i G., nakon čega se prvo verbalno sukobio sa P., a
nakon toga mu i prišao, kada se P. povukao dva koraka unazad, a zatim je
zamahnuo rukom i pesnicom udario P. u predjelu glave, nakon čega mu je P.
istom mjerom uzvratio i udario ga desnom rukom u predjelu glave. Svjedok
oštećeni je dalje pojasnio, daje prije odlaska u diskoteku "Caza" P. rekao da
ima 40 eura kod sebe, ali da se podrazumijevalo da će on da plati račun u
diskoteci, jer su svi bili njegovi gosti, da je tri ipo godine trenirao boks i
da mu je bilo poznato da je P. prije predmetnog dogadjaja imao saobraćajnu
nezgodu u kojoj je bio povrijedjen. Svjedok oštećeni se takodje izjasnio, da
je nož sa kojim je uboden pripada njegovoj babi, da on taj nož nije donio sa
sobom i da mu nije poznato otkud se taj nož našao kod P., ostavljajući
mogućnost da su taj nož njegove babe iznijeli T. ili M.
Upitan da objasni razlike u svojim iskazima u prethodnom postupku i na glavnom
pretresu, svjedok oštećeni se izjasnio, da je u prethodnom postupku iz revolta
rekao da je P. prvi krenuo da ga udari, ali da to nije tačno, već je on prvi
udario P., kako je to objasnio na glavnom pretresu, da zbog toga osjeća grižu
savjestii zbog svega što se desilo, da oprašta P. i da želi da se pomiri sa
njim. Kao oštećeni nije se pridružio krivičnom gonjenju protiv optuženog,niti
je u odnosu na njega postavio imovinsko pravni zahtjev.
Svjedok M. N. je u svom iskazu u prethodnom postupku naveo, da je drug i
prijatelj iz djetinjstva sa P. i Z., da svake godine u isto vrijeme dolaze na
more, da je kritične večeri sa T. i Z. sjedio u kući Z. babe u Meljinama, da
su pili votku, da ih je tada pozvao P. i rekao da će doći, što je ubrzo i
učinio, i po dolasku popio dva sina, nakon čega su svi zajedno sa P. vozilom
otišli u lokal "Casa" u Igalo, da su se u toku vožnje dogovorili da piju pivo
i da na kraju skupe pare i plate račun jer je neko imao manje a neko više
novca, ali da niko nije pominjao koliko novca ima. Po dolasku u lokal pozvao
je svoju djevojku koja je došla sa drugaricama, ali da one nisu stale za
stolom sa njima, niti su pile na njihov račun, već su stale za sto pored njih
i same plaćale svoje piće. U jednom trenutku skupili su novac i platili račun
za piće koje su popili, da bi nakon toga neko od njih četvorice naručio dvije-
tri ture pića. Kada je trebalo platiti 40 eura za te 2-3 ture pića Z. i T.
nijesu bili u lokalu, dok su on i P. čekali da se oni vrate, jer nijesu imali
dovoljno novca da plate piće, a zatim su izašli ispred likala da potraže Z. i
T., ali ih tamo nijesu našli. Tada iz lokala za njima izlaze konobari i
obezbedjenje lokala, misleći da će on i P. da pobjegnu kako ne bi platili
račun i tom prilikom dolazi do svadje izmedju njih i osoblja lokala. Potom je
osoblje krenulo da ih i bije, ali je P. molio da ga ne tuku, jer je imao
povrijedjenu ruku, dok je on u tuči sa osobljem lokala polomio dva prsta desne
ruke, a nakon toga su krenuli da bježe u pravcu vozila P., nakon čega su
otišli da vide gdje su Z. i T.. Najprije su otišli do kuće gdje je bio
smješten Z. gdje su zatekli njegovu babu koja je sjedjela na terasu, koju su
pitali je li N. kući, na što im je ona odgovorila da nije. U tom trenutku
došao je Z. taksijem i izašao i vozila, kao i P. iz svog vozila, nakon čega
dolazi do verbalne prepirke izmedju njih sa jedne strane i Z. sa druge strane.
U toj prepirci govorili su Z. da su u diskoteci dobili batine zbog neplaćenog
računa. U toku te rasprave taksijem se dovezao i T.. Kako mu se učinilo da
može doći i do konflikta medju njima, rekao je P. da krenu, nakon čega su ušli
u vozilo i krenuli u pravcu kuće gdje je bio smješten. Dolaskom u blizini
smještaja na telefon ga je pozvao Z. pitajući ga gdje su, govoreći im da ga
sačekaju, nakon čega je P. parkirao vozilo ispred kuće gdje je imao smještaj,
dok je on otišao da probudi svog cimera U. G., jer se plašio da će doći do
tuče. Nakon par minuta taksijem je došao i Z., kome u rukama vidi drvenu
palicu. Odmah je došlo do razmjene udaraca izmedju C. i P., ali nije vidio da
je Z. udarao drvenom palicom P., nakon čega je uhvatio Z., a G. P. i
razdvojili ih. Dalje je naveo, da je Z. vukao niz ulicu nekih tri minuta, sve
dok nije naišlo neko taksi vozilo, koje je zaustavio i ubacio u taksi Z.. Dok
je ubacivao Z. u auto, vidio je da je P. prišao sa ledja Z. i udario ga, a
nakon toga i Z. P., a da ni jednog trenutka nije vidio nož u rukama P., nakon
čega je Z. ubacio u taksi vozilo i rekao taksisti da vozi, dok je P. ušao u
svoje vozilo i otišao. Nekih sat vremena nakon toga pozvao ga je T. i rekao mu
da je Z. izboden, nakon čega je probudio G. i ispričao mu što mu je rekao T.,
nakon čega su obojica otišli do bolnice u Meljine.
U svom iskazu na glavnom pretresu, ovaj svjedok je uglavnom ponovio svoj iskaz
iz prethodnog postupka, s tim što je dodao i objasnio, da je po dolasku Z.
ispred kuće u kojoj je on bio smješten najprije došlo do verbalnog konflikta
izmedju P. s jedne strane i Z. i T. sa druge strane, da je tom prilikom otrgao
nož iz ruku ili Z. ili T. nije znao da se izjasni, a koji nož je ponio sa
sobom i bacio ga ispred kuće u kojoj je bio smješten, da je Z. po dolasku
ispred kuće u kojoj je on bio smješten izgledao ljut i bijesan, dok je P.
izgledao čudno, da je primijetio krv na majici Z. kada ga je vukao niz ulicu,
a da u P. rukama nije vidio nož, da je policija predmetni nož pronašla u
njegovom smještaju, za koji misli da ga je G. donio, te da je bolji prijatelj
sa oštećenim Z., nego sa optuženim P..
Upitan da pojasni razlike u svojim iskazima u prethodnom postupku i na glavnom
pretresu, svjedok se izjasnio, da pred istražnim sudijom nije pominjao da je
oteo nož od Z. ili T., jer ga je bilo strah da on ne bude izložen krivičnom
progonu, odnosno da ga u istrazi niko nije pitao za nož.
Svjedok G. U. je u svom iskazu kako u prethodnom postupku tako i na glavnom
pretresu naveo, da je došao na ljetovanje, da je imao namjeru samo jedno veče
da prespava kod svog druga M., jer je sjutradan trebao da ide u Žanjice, da ga
je kritične večeri u jednom trenutku probudio M. i rekao mu da izadje ispred
kuće gdje su bili smješteni i da je bilo problema, da je zatim ustao i izašao
sa M. ispred njihovog smještaja, da je tada vidio kako niz ulicu dolazi Z.,
dok je P. vidio kako stoji ispred njihovog smještaja, da je ubrzo došlo do
prepirke izmedju Z. i P. i da su se pominjali neki računi, ali da on nezna šta
su oni prije radili, da je zatim došlo do razmjene po par udaraca izmedju P. i
Z., da su ih nakon toga on i M. razdvojili, tako što je on uhvatio P. a M. Z.,
da su nakon toga P. i Z. nastavili da se prepiru ali da su ih on i M.
sprečavali da se tuku, da je tom prilikom vidio u ruci Z. neki predmet, ali da
nezna kakav je to bio predmet i da li ga je Z. imao kada je došao ispred
njihovog smještaja, da nije vidio da je Z. sa tim predmetom u bilo kom
trenutku udario P., da nije vidio nož u rukama P., niti vidio da je P. uboo
Z., da se ne sjeća da su se P. i Z. još koji put udarili, ali da mu se P. dva
puta otrgnuo i prilazio Z. u momentu dok je M. Z. gurao u taksi. Dalje je
naveo da je tada M. ubacio Z. u taksi, da je M. otišao kod svoje djevojke, a
da je njega P. prebacio nekih dvadesetak metara do smještaja, da je ispred
smještaja u jednom žbunu našao nož sa crvenom drškom, da je zatim nož bacio na
sto sobe gdje su on i M. spavali, da je ubrzo došao M. i bacio nož u sudoperu,
ali da misli da M. nije znao da je on nož donio u sobu, da je nakon nekog
vremena T. pozvao M. i rekao mu da je Z. izboden i da se nalazi u bolnici, da
su nakon toga on i M. sjeli u njegovo auto i krenuli ka bolnici u Meljinama,
da su usput ispred kuće Z. pokupili T., da su kad su došli ispred bolnice
zatekli oca Z. koji im je rekao da je Z. u šok u sobi i pitao ih šta se
dogadjalo prethodnu noć u lokalu "Casa", da su M. i T. tada nešto pričali sa
ocem Z. a da se on nije uključivao u razgovor, da je nakon toga odvezao M. u
bolnicu u Risnu, gdje su M. stavili gips na dva prsta. Svjedok je dalje naveo
da je istog dana oko 14 časova sjedio i jeo u restoranu na plaži, da su mu se
ubrzo pridružili prvo P. a zatim i M., da je tom prilikom pitao P. je li uboo
Z., da mu je P. odgovorio da nezna, te da im je ubrzo nakon toga prišla
policija i sve ih odvela u stanicu.
Svjedok R. N. je u svom iskazu kako u prethodnom postupku tako i na glavnom
pretresu navela, da joj je Z. N. unuk, da ne zna šta se dešavalo kritične
noći, osim da su po povratku njenog unuka iz grada zvali taksi i odvezli gau
bolnicu, da optuženog P. M. nije poznavala prije kritičnog dogadjaja, ali da
ga je vidjela u njenoj kući prije nego što su kritične večeri otišli u grad,
te da je nož koji joj je pokazan na fotografiji, nož iz njene kuće, ali nije
znala da kaže ko je taj nož iznio iz njene kuće.
Svjedok R. N. je u svom iskazu naveo, da je kritične večeri oko 03,30 časova
vozio svoju djevojku do njenog stana, da je na jednoj krivini kada se spuštao
niz ulicu Prve Bokeške, primijetio P., M. i G., koje je poznavao sa plaže i za
koje je znao da su iz Beograda, nakon čega je ostavio djevojku kući i vratio
se na isto mjesto, gdje je prethodno vidio P., M., G. i još jednog momka, s
tim što je dada bio i četvrti momak, za koga je kasnije saznao da je Z. N..
Izašao je iz svog vozila i čuo kako taj četvrti momak (Z.) psuje ili sa daskom
ili letvom koju je držao u ruci kreće prema P., odnosno zamahuje daskom da
udari P., ali nije vidio da li ga je i udario, osim da je P. tada digao ruke
kao da će da se brani, a nakon toga vidi da su se P. i Z. hvatili u klinč, ali
nije vidio da su tom prilikom razmjenjivali udarce, nakon čega im prilaze M. i
G. i razdvajaju ih. Nakon toga je sjeo u svoje vozilo i otišao, a kasnije od
M. saznao što se desilo.
Svjedok T. M. je u svom iskazu naveo, da je po dogovoru sa drugovima P. i Z. u
isto vrijeme došao da ljetuje u Herceg Novi, da je spavao kod Z. u kući Z.
babe u Meljinama, da su kritične noći on Z. i M. sjedjeli kod Z. i pili votku,
da im se nakon nekog vremena pridružio P. i sa njima popio dva piva, da su
zatim svi zajedno sa vozilom P. otišli u lokal "Casa" u Igalu gdje inače
stalno idu, da su se dogovorili da piju pivo, ali da se nisu ništa dogovarali
ko će i koliko da plaća, jer na kraju svi skupe novac i plate račun. Dalje je
naveo, da kad su su smjestili u lokal "Casa" u jednom trenutku u lokal došla
M. djevojka i još neke djevojke, da su stale sto do njih ali da nisu pile na
njihov račun, da su piće u početku plaćali svi odmah kad im bi ga konobar
donosio, da im je konobar kasnije rekao da ne plaćaju odmah nego da će im sve
na kraju naplatiti, da je on u jednom trenutku sa jednom djevojkom izašao iz
lokala "Casa" i sjeo u lokal preko puta, da je nedugo zatim ispred lokala
"Casa" vidio da je izbila tuča izmedju P. i M. sa osobljem lokala "Casa", da
je odmah potrčao i krenuo da razdvaja i govorio osoblju "nemojte da ih bijete
to su mi to drugovi, mi stalno dolazimo ovdje", da je nakon toga osoblje
prestalo da udara P. i M., da su zatim P. i M. pobjegli ali da nije vidio gdje
su pošli, da je on ostao tu sa onom djevojkom sa kojom je izašao iz lokala
"Casa" koja je tom prilikom platila račun od 40 eura zbog kojeg je izbila sva
frka, da se nakon toga razdvojio sa tom djevojkom uzeo taksi i otišao ka kući
Z.. Svjedok je dalje naveo, da je kad je došao u ulici ispred kuće Z., vidio
Z., P. i M. kako se raspravljaju i prozivaju oko toga što Z. nije bio u "Casi"
i što su P. i M. dobili batine zbog računa, da im je tada prišao i rekao da je
djevojka koja je bila sa njim platila račun i uspio da smiri situaciju, da su
nakon toga P. i M. otišli kući, dok je on ostao sa Z. tu na ulici i rekao Z.
idemo Z. da spavamo jer smo pijani, da mu je Z. tada onako pijan rekao "neću,
daću ja njima idem tamo kod njih da ovo raspravim", da je nastavio da
ubjedjuje Z. da idu da spavaju, da mu je u jednom trenutku Z. rekao "pičko
jedna nećeš sa mnom", da je nakon toga ostavio Z. tu na ulici i otišao u sobu
da spava razmišljajući da će i Z. odmah za njim doći u sobi da spava. Svjedok
je dalje naveo da je nakon nekih dvadesetak minuta Z.došao kod njega u sobu
smijući se i držeći džemper ispod pazuha, da je tom prilikom pitao Z. "šta ti
je to bre budalo, lezi da spavaš", našta mu je Z. odgovorio "uboden sam,
uboden sam" i pokazao mu ranu ispod pazuha, da je zatim nakon što je vidio da
je Z. uboden i vidio ranu odmah pozvao taksi i poveo Z. u Dom zdravlja gdje su
Z. odmah stavili u vozilo hitne i krenuli da ga vode u bolnicu, da je on sa
taksijem pratio vozilo hitne, da je ispred bolnice u Meljinama Z. izgubio
svijest, da se sjeća da se ispred bolnice svadjao sa doktorima jer su počeli
da reaguju tek kad je Z. izgubio svijest, te da je nakon toga došla policija i
povela ga u stanicu da da izjavu.
Iz sadržine službene zabilješke Uprave policije PJ Herceg Novi od 15.07.2011.
godine, proizilazi da su dana 15.07.2011. godine oko 04,20 časova OPS PJ
Herceg Novi A. R., F. M. i D. T. od strane DS PJ Herceg Novi upućeni u noćni
klub "Casa", gdje je navodno došlo do povrede Z. N. ubodom noža, da su
imenovani OPS dolaskom na lice mjesta u navedeni objekat zatekli šankere B. S.
i Nj. G. i noćnog čuvara B. M. koji su im saopštili da se u objektu nije
desilo ništa, kao ni ispred lokala, te da ni imenovani policajci nijesu
primijetili nikakve tragove kako u lokalu, tako i na dijelu šetališta ispred
koji bi ukazivali na predmetni dogadjaj.
Iz sadržine službene zabilješke Uprave policije PJ Herceg Novi 27-03 br.
240/11-3895/4 od 16.07.2011. godine, proizilazi da je dana 16.07.2011. godine,
OPS PJ Herceg Novi T. M. zajedno krim tehničarom O. M. u apartmanu vlasništvo
D. T., koji se nalazi u ul. Branka Ćopića br. 2, u naselju Savina, gdje su
bili smješteni M. N. i G. U., iz sudopere izuzeli jedan nož sa rebrastim
sječivom dužine 11 cm i plastičnom drškom crvene boje na kojoj piše
"Fackelmann inox", kao predmet za koji se sumnjalo da je upotrijebljen
prilikom izvršenja krivičnog djela, a koji je uz uredno izdatu potvrdu oduzet
od lica G. U., što je sve krim tehničar fotografisao, a u koju
fotodokumentaciju je sud izvršio uvid i na glavnom pretresu.
Iz sadržine dvije potvrde Uprave policije PJ Herceg Novi od 16.07.2011. godine
o privremeno oduzetim predmetima na ime svjedoka G. U., proizilazi da je
ovlašćeni policijski službenik PJ Herceg Novi dana 16.07.2011. godine u 18,48
časova od lica G. U. privremeno oduzeo: 1) nož sa sječivom dužine 11 mm i
plastičnom drškom crvene boje na kojoj piše "Fackelmann inox", 2) putnu
ispravu na ime G. U. br. ... izdat od strane SUP B., 3) vozačku dozvolu na ime
G. U. br. 1110454, izdatu od strane SUP Beograd i 4) saobraćajnu dozvolu na
ime G. M. oca od G. U., br. ... izdatu od strane SUP B..
Iz sadržine potvrde Uprave policije PJ Herceg Novi od 16.07.2011. godine o
privremeno oduzetim predmetima na ime svjedoka M. N., proizilazi da je
ovlašćeni policijski službenik PJ Herceg Novi dana 16.07.2011. godine u 18,40
časova od lica M. N. privremeno oduzeo: 1) putnu ispravu na ime M. N. br. ....
Iz sadržine dvije potvrde Uprave policije PJ Herceg Novi br. 240/11-3896 i br.
240/11-3894/4 na ime optuženog P. M., proizilazi da je ovlašćeni policijski
službenik PJ Herceg Novi dana 16.07.2011. godine od lica P. M. privremeno
oduzeo: 1) ličnu kartu br. ..., izdatu od PU za grad B. na ime P. M., 2) putnu
ispravu br. ..., izdatu od PU za grad Beograd na ime P. M. i 3) mobilni
telefon marke "Nokia" model 6500, IMEI ..., sa mob. tel. karticom operatera
"Telenor" br. ....
Iz sadržine potvrde Uprave policije PJ Herceg Novi od 16.07.2011. godine o
privremeno oduzetim predmetima na ime svjedoka T. G., proizilazi da je
ovlašćeni policijski službenik PJ Herceg Novi dana 16.07.2011. godine od lica
T. M. privremeno oduzeo: 1) ličnu kartu na ime T. M. br. ...
Iz sadržine potvrde Uprave policije PJ Herceg Novi od 17.07.2011. godine o
vraćanju privremeno oduzetih predmeta optuženom P. M., proizilazi da je
ovlašćeni policijski službenik PJ Herceg Novi dana 17.07.2011. godine, licu P.
M. izvršio vraćanje privremeno oduzetih predmeta i to: 1) putnu ispravu br.
.., izdatu od MUP-a R. Srbije na ime P. M., 2) ličnu kartu br. ..., izdatu od
MUP-a R. Srbije na ime P. M. i 3) mobilni telefon marke "Nokia" sa mob. tel.
karticom br. ...
Iz sadržine izvještaj o kriminalističko-tehničkom pregledu lica mjesta Ku.br.
229/11 od 18.07.2011. godine, proizilazi da je isti sačinjen dana 18.07.2011.
godine u Herceg Novom od strane krim tehničara O. M. a povodom dogadjaja koji
se desio dana 16.07.2011. godine u Herceg Novom u naselju Savina u kojem je
oštećen Z. N.. Iz izvještaja nadalje proizilazi da je izvršen KT pregled, da
je lice mjesta fotografisano, da na licu mjesta nisu pronadjeni tragovi, da je
na stanu u kojem boravi Z. izuzeta crna majica dugih rukava marke "Giorgio
Armani" veličine XL, na kojoj su vidljive dvije poderotine na lijevoj zadnjoj
strani majce, kao i da je u apartmanu kod G. i M. u sudoperi pronadjen
kuhinjski reckavi nož sa plastičnom crnom drškom sa natpisom "Fackelmann
inox".
Iz izvještaja Uprave policije Forenzički centar Danilovgrad o vještačenju
garderobe oštećenog Z. N. br. 3067-1/11, utvrdjuje se, da je tom centru na
vještačenje dostavljena 1) garderoba Z. N. i to majica dugih rukava tamno sive
boje marke "Giorgio Armani" veličine XL i 2) i nož pronadjen u apartmanu gdje
su bili smješteni G. i M.. Iz izvještaja se dalje utvrdjuje, da je na prednjoj
strani dostavljene majice uočeno šest mehaničkih oštećenja i to jedno
oštećenje na rastojanju 40 cm od donje ivice majice i 25 cm od desnog ramenog
šava, relativne veličine oštećenja 14,5 cm i pet mehaničkih oštećenja koja se
linijski nalaze sa prednje strane na lijevom ramenu pojasu širine 4,5 cm, koji
je od donje ivice rukava udaljen 38,5 cm, da su oštećenja 9,5 cm udaljena od
unutrašnjeg šava rukava, da relativna veličina navedenih mehaničkih oštećenja
kreće se od 1,2 do 0,3 cm gledano niz rukav, dok su na zadnjoj strani maice
uočeno jedno oštećenjke na rastojanju 18,2 cm od donje ivice majice i 2 cm od
lijevog šava, čija je relativna veličina ovog oštećenja 8,2 cm i jedno
oštećenje na rastojanju 31 cm od donje ivice majice i 9,5 cm od lijevog šava,
čija je relativna veličina ovog oštećenja 6 cm. Dalje se utvrdjuje da je
dostavljeni nož oštrog vrha ukupne dužine 19,7 cm, dok mu je dužina sječiva 11
cm a najveća širina 1,4 cm. Mehanička oštećena prikazana su na slikama datog
izvještaja i nastala su kao posledica dejstva oštrog predmeta, osim mehaničkog
oštećenja prikazanog na slici br. 2. koje je nastalo kao posledica sile
vučenja.
Sud je cijenio nalaz i mišljenje vještaka kao stručan, jasan, objektivan i
zasnovan na pravilima struke i nauke, pa je isti u cjelosti prihvatio.
Iz sadržine službene zabilješku Uprave policije PJ Herceg Novi od 01.08.2011.
godine, proizilazi da je dana 16.07.2011. godine u prisustvu OPS PJ Herceg
Novi od strane gradjanina G. U. izvršeno pokazivanje lica mjesta izvršenja
predmetnog krivičnog djela , a koje je locirano u Herceg Novom u neposrednoj
blizini SŠC "Ivan Goran Kovačić" u ul. Branka Ćopića br. 2, da je tom prilikom
izvršen kriminalističko-tehnički pregled lica mjesta, i da nisu pronadjeni
bilo kakvi tragovi koji bi bili predmet dalje obrade, da je lice mjesta
fotografisano, da je sačinjen fotoelaborat u koji je sud izvršio uvid
neposredno na glavnom pretresu.
Iz nalaz i mišljenje stalnog sudskog vještaka medicinske struke dr. B. B.,
utvrdjuje se, da je pomenuti vještak na osnovu medicinske dokumentacije iz
spisa predmeta na ime svjedoka oštećenog Z. N. konstatovao da je oštećeni u
predmetnom dogadjaju zadobio: 1) povredu lijeve strane grudnog koša u vidu
rane ubodine, čiji se ulazni otvor nalazio na koži lijeve strane ledja,
tačnije u visini četvrtog rebra lijeve strane grudnog koša a u tkz. zadnjoj
pazusnoj liniji ove strane grudnog koša.Nastala je djelovanjem vrha i dijelom
oštrice, zamahnutog, čvrstog, oštrog i zašiljenog predmeta, pljosnatog profila
koji odgovara nožu prikazanom u fotodokumentaciji sudskih spisa i u momentu
kad je povrijedjeni lijevom i više zadnjom stranom, ledjnog dijela grudnog
koša, bio okrenut ka sili koja je dovela do nastanka ove povrede. Prilikom
djelovanja sile, sila je djelovala u jednom navratu, slabijim ili srednjim
intezitetom djelovanja, sa približnim pravcem i smjerom djelovanja od lijevo
lako pozadi i lako na dolje, u odnosu na uzdužnu osu tijela povrijedjenog.
Djelovala je vrhom i dijelom povlačenjem oštricom noža, širine oštrice do 4 cm
i dužine oštrice noža 4-5 cm ili više. Prilikom djelovanja ove sile došlo je
do oštećenja kože, potkožnog mekog tkiva, mekog tkiva izmedju rebara lijeve
strane grudnog košai zidnog dijela plućne ovojnice lijevog grudnog prostora te
sitnih brojnih krvnih sudova u prostoru ove rane.Ubodni kanal ove rane
završavao se svojim dnom, u prostoru izmedju dva lista plućne ovojnice(zidnog
lista i lista koji obavija plućno lijevo plućno krilo) ne dovodeći do
oštećenja lijevog plućnog krila.Nakon nastajanja ove povrede došlo je do
isticanja krvi iz oštećenih krvnih sudova kako u spoljašnju sredinu, kroz
otvor rane na koži, tako i u prostor izmedju dva lista plućne ovojnice sa
nakupljanjem krvnog sadržaja u ovom prostoru, njegovoj donjoj polovini lijeve
strane grudnog koša, ne kompromitujući disajnu funkciju lijevog plućnog krila
u većoj, značajnijoj mjeri.Količina izgubljene krvi na pomenuti način, nije
dovela do kompromitujuće funkcije krvotoka niti nastupanja stanja šoka kod
povrijedjenog.Sa naprijed navedenog vještak je mišljenja da se u konkretniom
slučaju radi o jednoj povredi, a koja povreda je posebno teška tjelesna
povreda, zbog toga što osim pomenutog spoljašnjeg i unutrašnjeg krvarenja,
posljedica ovakve povrede je mogla biti naknadno razvijanje infekcije i
posljedične upale plućne ovojnice lijeve strane grudnog koša sa naknadnim,
posljedičnim uticajem na disajnu funkciju kod povrijedjenog.
Iz dopunskog nalaza i mišljenja stalnog sudskog vještaka medicinske struke dr.
B. B. od 05.03.2012. godine, utvrdjuje se da je pomenuti vještak na osnovu
medicinske dokumentacije na ime P. M. i to Izvještaja načelnika Ambulante
ZIKS-a u Spužu, Izvještaja dva ljekara specijalista ortopeda, Urgentnog centra
Srbije, Otpusne liste sa epikrizom za ortopediju "Banjica" u Beogradu,
Izvještaja ljekara specijaliste za plućne bolesti Kliničkog centra Srbije,
Izvještaja ljekara specijaliste za plućne bolesti Gradskog zavoda u Beogradu i
Otpusne liste sa epikrizom Klinike za plućne bolesti Kliničkog centra Srbije u
koju je sud izvršio uvid na glavnom pretresu, utvrdio da je povrijedjeni P. M.
pregledan dana 18. jula 2011. godine od strane Načelnika Ambulante ZIKS-a u
Spužu dr. M.T., zbog povreda lijeve ruke, ušne školjke lijevog uha i
potkoljenica obiju nogu, da je istog dana bio na pregledu kod ljekara
specijaliste Ortopeda Urgentnog centra KC CG a zbog stanja nakon uradjene
operacije na zbičnoj kosti (jednoj od dvije kosti podlaktice) podlaktice,
operacije uradjene dva mjeseca ranije u Beogradu, na Klinici za ortopediju
"Banjica", da su prilikom ovog pregleda ljekari UC KCC konstatovali da je
stanje na podlaktici desne ruke zadovoljavajuće, stabilnog stanja i sa
očuvanom funkcijom kako podlaktice, tako i prstiju šake desne ruke te krvotoka
i nervnih struktura ove podlaktice, da pregledani koristi tkz. protezu za
lakatni zglob ove ruke, da se iz pregledane medicinske dokumentacije dalje
vidi da je 2009. godine P. M. zadobio povredu podlaktice desne ruke u vidu
preloma obije kosti podlaktice u saobraćajnom udesu, te da je iste godine, bio
u dva navrata podvrgnut hirurškim intervencijama (operacijama) spajanja
slomljenih kostiju podlaktice, da je 2010. godine bio na bolničkom liječenju
na Institutu za plućne bolesti KCS u Beogradu, zbog specifične (tuberkulozne)
upale plućne ovojnice desnog plućnog krila, da je tok liječenja ove upale
doveo do zalečenja uz poboljšanje stanja zdravlja i nastavak daljeg liječenja
i nakonmarta 2011. godine, da je dana 4. maja 2011. godine morala biti
uradjena hirurška intervencija na zbičnoj kosti podlaktice desne ruke, zbog
stvaranja lažnog zgloba na ovoj kosti, te da je ova intervencija uradjena na
Klinici za ortopediju "Banjica" u Beogradu.Takodje prilikom pregleda od strane
Načelnika Ambulante ZIKS-a u Spužu, dana 18. jula 2011. godine kod
povrijedjenog P. M. konstatovane su sledeće povrede: 1) povredu nadlaktice
lijeve ruke, njene unutrašnje strane, u vidu krvnog podliva kože, koja je
nastala prilikom hvatanja ili povlačenja za nadlakticu desne ruke, te da su
osim oštećenja sitnih krvnih sudova kože, dublje strukture nadlaktice ove ruke
ostale nepovrijedjene, 2) povredu glave u vidu krvnog podliva kože usne
školjke spoljašnjeg dijela lijevog uha, njene prednje strane, koja je nastala
ovim dijelom usne školjke o tvrdu i ravnu podlogu, te osim oštećenja sitnih
krvnih sudova kože dublje strukture usne školjke, ostale su nepovrijedjene.Ova
povreda je mogla nastati i djelovanjem zamahnute tupo-tvrde sile ravne
površine slabog inteziteta djelovanja, koja sila je djelovala na glavuu jednom
navratu od naprijed, više sa lijeve strane , tangencionalno na prednji dio
pomenute usne školjke, kao na primjer djelovanjem zamahnute otvorene ili
zatvorene šake, prilikom hvatanja ili guranja za ovaj dio glave i slično, 3)
povrede potkoljenica obiju nogu, njihovih prednjih strana u vidu krvnih
podliva kože, koje su nastale prilikom pada ili udara ovim djelovima
potkoljenica o ili na kakvu tvrdu i ravnu podlogu, te osim oštećenja sitnih
krvnih sudova kože dublje strukture potkoljenica su ostale
nepovrijedjene.Navedene povrede nastale su kratko vrijeme jedna za drugom i
predstavljaju i pojedinačno i u svom zbiru laku tjelesnu povredu i mogle su
nastati u spornom dogadjaju.Imajući u vidu opisano stanje na strukturama desne
ruke i posebno podlaktice i lakta desne ruke, te stanje ukupnog zdravlja P. M.
u momentu odigravanja spornog dogadjaja i mogućnosti nanošenja povreda Z. N. u
vidu rane ubodine grudnog koša, vještak je mišljenja da je P. M. mogao desnom
u kojoj je držao nož, zadati nožem udarac u grudni koš Z. N. i napraviti
povredu koja je opisana u nalazu i mišljenju od 14. septembra 2011. godine.
U svom usmenom izjašnjenju na glavnom pretresu od 06.02.2012. godine, vještak
je u cjelosti ostao pri svom nalazu i mišljenju, s tim što je objasnio da je u
svom nalazu i mišljenju naveo mehanizam nastanka povrede kod povrijedjenog Z.
N., objašnjavajući da je povreda i naveo da je povreda nastala djelovanjem
zamahnutog predmeta koji odgovara izgledu noža, da je sila koja je tom
prilikom djelovala na tijelo povrijedjenog bila bila slabijeg ili srednjeg
inteziteta, zbog toga što je nož tačnije njegove karakteristike (oštrica i vrh
noža), takvo sredstvo kojim se ovakva jedna povreda može nanijeti ili slabijim
ili srednjim intezitetom djelovanja, jer nož svojim djelovanjem na meka tkiva
i strukture ljudskog organizma lako prodire kroz te strukture, da slabiji
intezitet sile djelovanjem ovakvog sredstva može dovesti do lakog prodora u
strukture grudnog koša ljudskog organizma, kao i da se prilikom djelovanja
noža može desiti, da čak i onaj koji je povrijedjen u prvi mah nije ni
svjestan da je zadobio povredu ovim sredstvom, a može se desiti i da počinilac
djela povredjivanja, nema osjećaj da je ovakvim sredstvom nanio povredu. Dalje
je objasnio da imajući u vidu da se u konkretnom slučaju radilo o povredi koja
je nastala dijelom djelovanjem vrha, a dijelom djelovanjem oštrice noža na
tijelo povrijedjenog, da se prilikom nastajanja ove povrede tijelo
povrijedjenog lako kretalo i pomjeralo u odnosu na pravac djelovanja sile ili
se sredstvo kojim je ova povreda nanešena lako pomjeralo u odnosu na tijelo
povrijedjenog, jer se u konkretnom slučaju radilo o dinamičnom dogadjaju u
kojem se učesnici dogadjaja neprekidno kreću, sasvim je moguće da je prilikom
djelovanja sile došlo ne samo do djelovanja vrha pomenutog noža na tijelo
povrijedjenog, već je došlo i do djelovanja dijela oštrice na područje
povrede-rane ubodine grudnog koša kod povrijedjenog Z. N., ali se nije mogao
sa apsolutnom sigurnošću izjasniti, kako je u ruci držao nož počinilac djela
povredjivanja tj. da li je oštrica noža bila bliža palcu ili kažiprstu šake u
kojoj se nalazio nož, s tim što je dozvolio mogućnost da je počinilac djela
povredjivanja držao nož u šaci, tako što je oštrica noža bila bliža malom
prstu nego palcu šake u kojoj se nalazio nož. Vještak je dalje objasnio da uz
pretpostavku da su povrijedjeni i počinilac djela povredjivanja bili okrenuti
prednjim stranama tijela jedan ka drugome, a imajući u vidu karakteristike
opisane povrede kod povrijedjenog, te uz pretpostavku da je počinilac djela
povredjivanja držao nož u šaci sa malim prstom šake okrenutim ka oštrici noža,
to je dozvolio mogućnost nastanka ovakve povrede kod povrijedjenog, s tim što
bi u tom slučaju počinilac djela pod uslovom da je nož držao u desnoj ruci,
zamahom šake djelovao od lijeva otpozadi i lako odozgo na grudnio koš
povrijedjenog sa pravcem pokretanja šake, ovim pravcem i smjerom tj. pored
bočne lijeve strane grudnog koša, a najvjerovatnije u momentu kada je lijeva
ruka povrijedjenog bila odvojena, tj. u izvjesnom razmaku od lijeve strane
grudnog koša i da je najvjerovatnije nastala u momentu kad su i povrijedjeni i
počinilac djela povredjivanja bili u stojećem stavu.
U svom izjašnjenju na glavnom pretresu od 23.03.2012. godine, vještak je u
cjelosti ostao pri svom dopunskom nalazu i mišljenju s tim što je objasnio, da
imajući u vidu da je kod P. M. postojala upala ovojnice desnog plućnog krila
na specifičnoj tuberkuloznoj osnovi i da je to oboljenje pravičnog toka i da
je tokom liječenja moglo ili došlo do srastanja ovojnice ovog plućnog krila,
to je svakako zaostala posledica ovog oboljenja, umanjenost sposobnosti
potpunog širenja desnog plućnog krila i funkcije donjeg režnja desnog plućnog
krila zbog ovih prirasnica na ovojnicama pluća, tako da ovakvo oboljenje ima
tendenciju da se ponovi i da se u sličnoj mjeri ponovo pojavi najprije kao
izliv u desnom grudnom prostoru, a kasnije sa svim znacima i karakteristikama
upale ovojnica plućnog krila na specifičnoj i glukoznoj osnovi, da specifično
oboljenje-tuberkuloza dovodi kod ljudi do smanjenog apetita i može u izvjesnoj
mjeri da dovede do smanjenja ukupne tjelesne mase ljudskog organizma, ali samo
onda kad zahvati kakav važan organ ljudskog organizma, kao što je npr. tkivo
pluća, tkivo bubrega, ovujnica mozga i dr, ali da u konkretnom slučaju ovako
zapaljenje ovojnica dijela desnog plućnog krila nije moglo u značajnoj mjeri
uzrokovati smanjenju ukupne tjelesne mase oboljelog, jer je nakon pojave
slobodne tečnosti u grudnom prostoru vrlo brzo otpočeto liječenje ovog
oboljelog i koje liječenje je relativno uspješno sprovedeno. Vještak je dalje
objasnio, da povreda podlaktice desne ruke, a kako to proizilazi iz medicinske
dokumentacije, posledica doživljene povrede, zaostalog tzv. "lažni zglob" na
žbičnoj kosti jednoj od dvije podlaktice desne ruke, da je zbog toga morala
biti uradjena nova hirurška-ortopetska intervencija sa uzimanjem dijela kosnog
tkiva kosti karličnog područja i ugradjivanje tog kosnog tkiva u područje
lažnog zgloba žbične kosti i da je tok ove intervencije protekao uredno, te da
je prilikom poslednjeg pregleda od strane ljekara specijaliste ortopeda
ocijenjeno da je stanje na kostima podlaktice zadovoljavajuće, stabilno, a da
su pokreti prstiju i šake u cjelini očuvane, a što bi značilo da je stanje na
liječenim kostima podlaktice desne ruke zadovoljavajuće. Vještak je dalje
objasnio da je sasvim logično da je P. M. u momentu spornog dogadjaja, znajući
da je imao povredu podlaktice desne ruke koja je morala u nekoliko navrata
hirurški zbrinjavana i imajući u vidu da je izvjesno vrijeme proveo na
bolničkom liječenju zbog povreda na ovojnicama desnog plućnog krila, imao u
manjoj mjeri izražene psihofizičke sposobnosti, nego što bi one bile, da nije
postojalo pomenuto oboljenje ovojnica desnog plućnog krila, odnosno povrede
podlaktice desne ruke.
Sud je nalaz i mišljenje, dopunski nalaz i mišljenje, te usmena izjašnjenja
stalnog sudskog vještaka medicinske struke, cijenio kao stručna, jasna,
objektivna i zasnovana na pravilima struke i nauke, pa je ista u cjelosti
prihvatio.
Iz nalaza i mišljenja komisije vještaka medicinske struke u sastavu prof.dr.
S. M.-neuropsihijatar, dr. Ž. G.-psihijatar i S. I. B.-psiholog od
16.10.2012.godine, koji su izvršili sudsko psihijatrijsko vještačenje
optuženog po naredbi suda utvrdjuje se, da su vještaci prilikom procjene
duševnog stanja optuženog analizirali, ličnost optuženog, njegov životni put,
zatim dobijene podatke koji se odnose na psihičko stanje optuženog prije i u
vrijeme izvršenja krivičnog djela, kao i forenzičko psihijatrijski odnos prema
krivičnom djelu za koje je optužen. Tako su tokom neposrednih psihijatrijskih
pregleda zaključili da optuženi P. M. ne pokazuje simptome duševnih bolesti,
negira duševne poremećaje u toku svog života, da mu je rani psihomotorni
razvoj protekao uredno, a porodične odnose ocjenjuje kao skladne, da je rodjen
i odrastao u potpunoj porodici, da je imao više emociomalnih veza, a da se sa
sadašnjom ženom zna čitav život. Introspektivne porodične odnose ocjenjuje kao
skladne i emocionalno tople, da je kao mali imao problema sa mjesečarenjem
zbog čega je bio tretiran psihijatrijski, da je posle srednje škole imao
povrede usled pada sa motora, da se liječio od "TBC pluća", da je u društvu
svojih vršnjaka omiljen i da je tokom školovanja bio vrlodobar i odličan djak.
U mladosti nije imao izgrednog ponašanja medju vršnjacima i negira
psihopatologiju u porodičnoj anamnezi, konfliktne odnose sa okolinom i
agresivno ponašanje. Imajuči u vidu naprijed navedeno, vještaci kod
psihijatriskog pregleda optuženog nisu stekli utisak o modelu njegovog
asocijalnog ponašanja u toku života i mišljenja su da se radi o emocionalno
nezreloj ličnosti, ali u relacijama duševno zdrave osobe. Kod psihološkog
testiranja na osnovu testa inteligencije utvrdjeno je, da je riječ o osobi
očuvanih intelektualnih potencijala koji se procjenjuju u okviru prosjeka, da
je nivo njegove informisanosti i priroda njegovih interesovanja u skladu sa
njegovim obrazovanjem i kalendarskom dobi. Na testu ličnosti utvrdjeno je da
se radi o osobi koja je pasivna, koja se često ponaša infantilno i kod koje
osobe još nije izvršena identifikacija sa zahtjevima koje se postavljaju za
taj uzrast i pol, da u bazičnom funkcionisanju ima impulsivnosti u ponašanju,
ali je ta impulsivnost definisana kalendarskoj dobi kojoj pripada, da je
vidljiva tendencija ka povlačenju, da pored anksiznosti preovladavaju i tužne,
depresivne misli, nesigurnost i povlačenje, te da se radi o osobi još
nedovršene identifikacije kako polne tako i uzrastne uloge, sa ispadima u
ponašanju koje su definisane adoslescentnom eksperimentacijom. Analizom
deliktne situacije vještaci su procjenjivali forenzičko psihijatrijski odnos
optuženog u odnosu na krivično djelo stavljeno mu na teret, i u tom smislu
posebnu pažnju obratili na procjenu afektivnog stanja optuženog u vrijeme
izvršenja krivičnog djela. Kod procjene afektivnog stanja optuženog vještaci
su imali u vidu iskaze optuženog, analizirali iskaze svjedoka i oštećenog koji
ne poriče da je kritičnog momenta prvi sa palicom prišao optuženom P., da se
optuženi P. zatim povukao dva koraka unazad, a on zamahnuo i pesnicom udario
optuženog P. u predjelu glave, koji ako se prihvate kao realni, dovode do
zaključka, da je provokativno ponašanje oštećenog generisalo kod optuženog
afekat straha, bijesa i razdraženosti jakog inteziteta, kao i da je krivično
djelo psihopatološki motivisano afektom straha, razdraženosti i bijesa jakog
inteziteta. Stoga su vještaci na kraju zaključili, a imajući u vidu strukturu
ličnosti optuženog, njegove prosječne intelektualne sposobnosti, kao i stanje
afekta straha, razdraženosti i bijesa jakog inteziteta u vrijeme izvršenja
krivičnog djela, da su sposobnost shvatanja djela i upravljanja svojim
postupcima kod optuženog u vrijeme izvršenja krivičnog djela bili bitno
smanjeni.
Predstavnik komisije vještaka, stalni sudski vještak-neuropsihijatar prof. dr.
S. M. je na glavnom pretresu od 04.02.2013. godine, u cjelosti ostao pri
pisanom nalazu i mišljenju, s tim što je objasnio, da okolnosti dogadjaja,
koji se odvijao u lokalu, kada je optuženi zadobio fizičke povrede od radnika
obezbjedjenja lokala su optuženog dovele u stanje afekta razdraženosti jakog
inteziteta, ali je u kasnijem periodu kod optuženog došlo do rasterećenja
afekta, imajući u vidu period koji je protekao od tog dogadjaja do dogadjaja
sa oštećenim Z., te da je optuženi ponovo došao u afekt jakog inteziteta nakon
konflikta sa oštećenim, a što je detaljno opisano u pisnaom nalazu i
mišljenju. Dalje je objasnio, da je afekat jakog inteziteta bio izazvan
provokativnim ponašanjem oštećenog, da su kod ocjene afekta jakog inteziteta
imali u vidu i ličnost optuženog, koji prema njihovim saznanjima i
testiranjima ne spada u kategoriju potencionalno-agresivnih ličnosti, odnosno
da u svom životu nije razvio model ponašanja sa agresivitetom, pa su kod
ocjene afekta jakog inteziteta cijenili i psihičko stanje optuženog koji je
imao prelom ruke i hiruršku intervenciju, što je verifikovano medicinskom
dokumentacijom ortopedske bolnice u Beogradu, gdje mu je postavljena dijagnoza
tuberkuloza plućne maramice, a što se može smatrati fizičkim hendikepom u
smislu nekog fizičkog sukoba. Vještak je dalje objasnio, da se kod motivacije
krivičnog djela razlikuju psihološki motivi koji nisu vezani za bilo koji
duševni poremećaj, a da su u konkretnom slučaju psihopatološku motivaciju
cijenili imajući u vidu patološki afekat, odnosno afekat straha, bijesa i
razdraženosti jakog inteziteta.
Sud je nalaz i mišljenje komisije vještaka, te usmeno izjašnjenje predstavnika
komisije, cijenio kao stručan, jasan, objektivan, zasnovan na pravilima struke
i nauke, pa je isti u cjelosti prihvatio.
Iz izvoda iz kaznene evidencije za optuženog P. M., MUP-a RS - Policijska
uprava za grad Beograd br. 04/2-7757/12 od 16.11.2012. godine, utvrdjeno je da
isti nije osudjivan.
Cijeneći navode optužbe, odbranu optuženog, te sve provedene dokaze kako
pojedinačno, tako i u njihovoj medjusobnoj povezanosti, ovaj sud je utvrdio
sledeće činjenično stanje:
Naime, u postupku je nesumnjivo utvrdjeno, da je optuženi P. M. dana
15.07.2011. godine, u večernjim časovima, došao u stan u kojem je boravio
oštećeni Z. N. u naselju Meljine u Herceg Novom, vlasništvo njegove babe
svjedoka R. N., gdje je zatekao oštećenog Z. N., zajedno sa svjedocima T. M. i
M. N. kako piju votku, nakon čega im se pridružio i popio dvije boce piva, da
bi potom oko pola noći, svi zajedno vozilom optuženog P. otišli u lokal
"Casa", koji se nalazi u Igalu, gdje su se dolaskom smjestili za jedan sto i
najprije naručili dvije ture pića koje su odmah platili, a zatim i još dvije
do tri ture pića, koje su ostale neplaćene, da bi oko 03,00 sata, optuženi P.
primijetio da u lokalu nema svjedoka oštećenog Z. N. i svjedoka T. M., pa kako
nije imao dovoljno novca da plati piće koje su prethodno naručili, zajedno sa
svjedokom M. N. krenuo je da izadje ispred lokala, kako bi potražio oštećenog
Z. i svjedoka T., kada je za njima krenulo osoblje iz lokala "Casa", kao i
obezbedjenje tog lokala, pokušavajući da ih spriječe da napuste lokal, iz
razloga što računi za piće nijesu plaćeni, kada je došlo najprije do verbalnog
konflikta izmedju optuženog P. i svjedoka M. sa jedne strane i konobara i
obezbedjenja lokala sa druge strane, a nakon toga i do fizičkog sukoba,
odnosno tuče, da bi u jednom trenutku optuženi P. i svjedok M. uspjeli da se
izvuku iz gužve, nakon čega su otrčali do vozila optuženog P., sa kojim su se
odvezli u naselje Meljine do stana u kojem je bio smješten oštećeni Z. N., u
namjeri da sa njim i svjedokom T., koji je boravio kod oštećenog Z. rasprave,
zbog čega su otišli iz lokala "Casa" i ostavili optuženog i svjedoka bez
dovoljno novca za plaćanje pića u lokalu, da bi dolaskom ispred stana, gdje je
ubrzo po njihovom dolasku došao i oštećeni Z. taksi vozilom, dok je iz stana
izašao svjedok T., kada medju njima dolazi do verbalnog konflikta, a u jednom
trenutku i do fizičkog kontakta izmedju svjedoka M. i T., tako što su se
medjusobno pogurali, ali nijesu razmjenjivali udarce, nakon čega optuženi P. i
M. sjedaju u vozilo optuženog P. i odlaze u pravcu kuće, gdje je bio smješten
svjedok M., a koja se nalazila u naselju Savina, ul. Branka Ćopića br. 2.
Ovakvo utvrdjeno činjenično stanje, ovaj sud je na nesumnjijv način utvrdio
kako iz odbrane optuženog P. M., tako i iskazima svjedoka oštećenog Z. N., i
svjedoka M. N. i T. M.. Naime, optuženi P. M. u svojoj odbrani tokom
cjelokupnog postupka navodi, da je kritične večeri došao u stan babe oštećenog
Z. N. u naselju Meljine, gdje je zatekao oštećenog i svjedoke T. i M. kako
piju votku, da im se pridružio i popio dva piva, da bi nakon toga sva
četvorica njegovim vozilom otišli u diskoteku "Casa", koja se nalazila u
Igalu, gdje su nastavili da konzumiraju alkohol, da bi negdje oko 03,00 sata
poslije pola noći, primijetio da u lokalu nema oštećenog Z. i svjedoka T.,
zbog čega je zajedno sa svjedokom M. krenuo da napusti lokal, misleći da je
piće koje su popili u lokalu platio oštećeni Z., kada im je na ulazu prišlo
osoblje lokala i fizički nasrnulo na njih zbog neplaćenog računa za piće, da
bi u jednom trenutku on, kao i svjedok M. uspjeli da pobjegnu i dodju do auta
optuženog, s kojim su se potom odvezli u Meljine do stana gdje je boravio
oštećeni Z., kako bi se sa njim raspravili oko neplaćenog računa u lokalu
"Casa", da bi ubrzo potom iz kuće izašao Z., dok se T. dovezao taksi vozilom,
kada dolazi do verbalne prepirke izmedju njega i Z., dok su se T. i M. i
fizički sukobili, tako što su se rvali, ali se nijesu tukli, nakon čega je M.
ušao u njegovo vozilo i nakon čega su obojica otišli u pravcu kuće gdje je M.
bio smješten.
Odbrana optuženog P. M. u ovom dijelu potvrdjena je iskazima saslušanih
svjedoka kako oštećenog Z. N., tako i svjedoka T. M. i M. N.. Naime, ovi
svjedoci su na medjusobno saglasan način posvjedočili, da su kritične noći
bili u stanu babe oštećenog Z. N. u naselju Meljine, da su pili alkohol,
odnosno votku, te da im se u jednom trenutku pridružio i optuženi P. M., koji
je popio dva piva, nakon čega su sva četvorica vozilom optuženog P. otišli u
diskoteku "Casa", koja se nalazi u Igalu, gdje su se smjestili za jednim
stolom i nastavili da piju pivo, kako su se to prethodno dogovorili u
automobilu. Nadalje, iz iskaza svjedoka M. N. i T. M., proizilazi, da su po
dolasku u lokal naručili piće koje su odmah plaćali, dok im u jednom trenutku
konobar rekao, da ne moraju da plaćaju odmah, već će piće plaćati na kraju
kada krenu iz lokala, te da je dogovor bio da na kraju svi sakupe novac i
plate piće, dok iz iskaza svjedoka oštećenog Z. N. proizilazi, da se
podrazumijevalo da će on platiti piće u lokalu "Casa", jer su svi bili njegovi
gosti.
Nadalje, odbrana optuženog P. M. u kojoj isti navodi, da oko 03,00 sata u
lokalu nije bilo oštećenog Z. i svjedoka T., potvrdjena je i iskazima
oštećenog Z. N. i svjedoka T. M., koji su u svojim iskazima posvjedočili i to
oštećeni Z., da je kritične noći oko 03,00 sata bio slomljen od alkohola, zbog
čega je izašao iz lokala i otišao do jednog kioska brze hrane gdje je kupio i
pojeo hamburger, odnosno iskazom svjedoka T. M., koji je pak posvjedočio, da
je nakon nekog vremena po dolasku u lokal "Casa" sa jednom djevojkom izašao iz
tog lokala i otišao u lokal koji se nalazio preko puta.
Odbrana optuženog P. M., da je kritičnom prilikom došlo do sukoba izmedju
njega i svjedoka M. Ni. sa osobljem lokala "Casa" prilikom njihovog izlaska,
potvrdjena je kako iskazom svjedoka M., tako i iskazom svjedoka T.. Naime,
svjedok M. N. je u svom iskazu naveo, da su prilikom izlaska njega i optuženog
P. iz lokala, kako bi potražili oštećenog Z. i svjedoka T., a vezano za
plaćanje računa, za njima krenulo osoblje lokala, misleći da bježe, gdje je
najprije došlo do svadje, a zatim osoblje počelo da ih bije, a što se
potvrdjuje iskazom svjedoka T., koji je to posmatrao iz obližnjeg lokala, koji
je u svom iskazu naveo, da je vidio kako se ispred lokala "Casa" sa osobljem
tog lokala tuku P. i M., da je zbog toga odmah potrčao u tom pravcu
pokušavajući da razdvoji, nakon čega je tuča prestala i kada vidi da P. i M.
bježe, dok je on ostao na licu mjesta zbog djevojke sa kojom je bio u društvu.
Takodje, odbrana optuženog P. M., da se nakon tuče ispred lokala "Casa"
zajedno sa svjedokom M. uputio u naselje Meljine do stana u kojem je bio
smješten oštećeni Z., gdje je došlo do verbalnog konflikta izmedju njega i M.
sa jedne strane i oštećenog Z. i T. sa druge strane, potvrdjena je iskazima
svjedoka oštećenog Z. N., te iskazima svjedoka M. N. i T. M.. Naime, iz
saglasnih iskaza ovih svjedoka nesumnjivo se utvrdjuje, da je ispred stana u
kome je bio smješten oštećeni Z. došlo do verbalne rasprave, a vezano za
plaćanje računa u lokalu "Casa", da su se medjusobno raspravljali oštećeni Z.,
svjedok M. i optuženi P., kao i svjedok T., kojom prilikom su optuženi i
svjedok M. pokušavali da objasne oštećenog Z. da su zbog neplaćenog računa
dobili batine u lokalu "Casa", te da je tom prilikom došlo i do fizičkog
kontakta svjedoka M. i T., ali ne i do tuče, kako to nesumnjivo proizilazi iz
iskaza svjedoka oštećenog Z. N., nakon čega optuženi P. i svjedok M. sjedaju u
vozilo optuženog i odlaze.
U postupku je takodje nesumnjivo utvrdjeno, da je nakon prethodno opisanog
dogadjaja ispred stana u kojem je boravio oštećeni Z., isti telefonom pozvao
na telefon svjedoka M. i rekao mu da ga on i optuženi P. sačekaju ispred kuće
u kojoj je bio smješten svjedok M. u ulici Branka Ćopića br. 2, u Herceg
Novom, što su oni i učinili, da bi se nedugo zatim oštećeni Z. N. na to mjesto
dovezao taksi vozilom i po izlasku iz vozila zaputio prema mjestu gdje je
stajao optuženi P. M. i svjedok M. N., držeći u ruci drvenu palicu i dok je
prilazio optuženom P., počao je da viče na njega, zbog čega je optuženi P., u
namjeri da se odbrani od eventualnog napada oštećenog Z., pokušao da dohvati
neki kamen, ali je pronašao kuhinjski nož marke "Fackelmann inox", dužine
sječiva 11 cm, pa nakon što je oštećeni Z. prišao optuženom P., zamahnuo je
drvenom palicom u pravcu tijela oštećenog, sa kojom nije uspio da ga udari,
jer se optuženi P. uzmakao dva koraka unazad, a nakon toga je optuženog P.
udario pesnicom u predjelu glave, nakon čega su medjusobno razmiijenili
nekoliko udaraca, kojom prilikom je optuženi P. oštećenom Z., nožem koji je
prethodno uzeo, nanio tešku tjelesnu povredu u vidu rane ubodine u predjelu
lijeve strane grudnog koša, čiji se otvor nalazio na koži lijeve strane ledja
u visini četvrtog rebra, u tzv. zadnjoj pazušnoj liniji.
Prednje je sud nesumnjivo utvrdio, iz iskaza saslušanih svjedoka i to prije
svega svjedoka oštećenog Z. N. sa glavnog pretresa, iskaza svjedoka M. N., R.
N. i G. U., nalaza i mišljenja stalnog sudskog vještaka medicinske struke dr.
B. B., te njegovog usmenog izjašnjenja na glavnom pretresu, kao i same odbrane
optuženog P. M..
Optuženi P. M. je u svojoj odbrani naveo, da je nakon verbalnog sukoba sa
oštećenim Z. N. ispred stana u kojem je bio smješten u naselju Meljine, svojim
vozilom zajedno sa svjedokom M. krenuo, da tog svjedoka odveze do kuće u kojoj
je bio smješten, da je oštećeni Z. tokom puta pozvao na telefon svjedoka M. i
rekao mu da ga sačekaju ispred M. smještaja, gdje je ubrzo potom i došao Z. i
odmah počeo da se dere na njega, zbog čega je on potražio kamen u obližnjem
širpažju, ali je tom prilikom naišao na nož i uzeo ga kako bi se eventualno
odbranio od oštećenog Z., nakon čega je nastala verbalna prepirka sa oštećenim
Z., da bi u jednom trenutku došlo i do fizičkog obračuna, tako što su mahali
rukama jedan ka drugom, dok je on u jednoj ruci držao nož, ostavljajući
mogućnost da je prilikom mahanja nožem ubo oštećenog Z. i nanio mu tjelesne
povrede.
Utvrdjeno činjenično stanje nesumnjivo proizilazi, i iz iskaza svjedoka
oštećenog Z. N., datog na glavnom pretresu, u kom iskazu je naveo, da se
taksijem dovezao ispred kuće u kojoj je bio smješten svjedok M., da je po
izlasku iz taksi vozila uzeo jednu drvenu palicu, dužine oko 30 cm, a zatim
prišao mjestu gdje je stajao optuženi P. i pesnicom ga udario u predjelu
glave, na što mu je optuženi P. uzvratio istom mjerom, nakon čega su se
obojica "razmahali" pokušavajući jedan drugog da udare, da su u jednom
trenutku pali, nakon čega su ih razdvojili svjedoci M. i G., te da tom
prilikom u rukama optuženog P. nije vidio nož, niti je osjetio trenutak kada
je nožem uboden.
Nadalje, i svjedok M. N. je posvjedočio da ga je oštećeni Z. pozvao na
telefon, u trenutku kada ga je optuženi P. vozio na smještaj, da mu je tom
prilikom oštećeni Z. rekao da ga optuženi i on sačekaju ispred smještaja, da
je nekih par minuta nakon toga taksijem došao i oštećeni Z., da je vidio da
oštećeni Z. u ruci drži drvenu palicu, ali da nije vidio da je Z. tom palicom
udario optuženog, jer je u medjuvremenu otišao da probudi svog cimera svjedoka
G. U., nakon čega je vidio da P. i Z. razmjenjuju po nekoliko udaraca, kada su
im on i svjedok G. prišli i razdvojili ih. I svjedok G. U. je posvjedočio, da
ga je kritične večeri probudio njegov cimer M., koji je potom izašao ispred
kuće u kojoj su bili smješteni, kada vidio oštećenog Z. kako ide niz ulicu i
optuženog P. kako stoji ispred kuće u kojoj su bili smješteni on i svjedok M.,
da je u rukama oštećenog Z. vidio neki predmet, ali nije znao da objasni koji,
da je potom došlo do verbalne prepirke izmedju oštećenog i optuženog, a zatim
i do fizičkog obračuna, tako što su optuženi i oštećeni razmijenili po par
udaraca, nakon čega im je on zajedno sa svjedokom M. prišao u namjeri da ih
razdvoji i spriječi u daljoj tuči.
Naprijed utvrdjeno činjenično stanje nesumnjivo proizlazi i iz iskaza
objektivnog očevidca svjedoka R. N., koji je u svom iskazu naveo, da je
kritične večeri vozio svoju djevojku kući, te da je putem na jednoj krivini,
kada se spuštao niz ulicu Prve Bokeške primijetio P., M. i G., koje je znao sa
plaže kao momke iz B., nakon čega je nastavio i nakon što je ostavio djevojku
kući, vraćajući se istim putem, ponovo zatekao njih trojicu, kao i još jednog
četvrtog momka koji je tada izlazio iz jednog vozila, za koga je kasnije
saznao da se zove Z. N., koji je išao i psovao sa jednom daskom ili letvom u
ruci, krećući se prema P., nakon čega vidi da je Z. sa daskom koju je imao u
ruci zamahnuo da udari P., ali nije i vidio da ga je udario, osim da je P.
digao ruke kao da će da se brani, a nakon toga vidi kako su se njih dvojica
uhvatili u "klinč", ali nije vidio da su tom prilikom razmjenjivali udarce, da
bi potom prišli G. i M. i razdvojili P. i Z., nakon čega je otišao sa lica
mjesta.
Vrstu, težinu, te mehanizam nastanka tjelesnih povreda oštećenog Z. N. sud je
na nesumnjiv način utvrdio, iz stručnog i objektivnog nalaza i mišljenja
stalnog sudskog vještaka medicinske struke dr. B. B. i njegovog usmenog
izjašnjenja sa glavnog pretresa, iz kojeg nesumnjivo proizilazi, da je
oštećeni Z. N. u predmetnom dogadjaju zadobio povredu lijeve strane grudnog
koša u vidu rane ubodine, čiji se ulazni otvor nalazio na koži lijeve strane
ledja, tačnije u visini četvrtog rebra lijeve strane grudnog koša a u tzv.
zadnjoj pazusnoj liniji ove strane grudnog koša, koja je nastala djelovanjem
vrha i dijelom oštrice, zamahnutog, čvrstog, oštrog i zašiljenog predmeta,
pljosnatog profila koji odgovara nožu prikazanom u fotodokumentaciji sudskih
spisa i u momentu kad je povrijedjeni lijevom i više zadnjom stranom, ledjnog
dijela grudnog koša, bio okrenut ka sili koja je dovela do nastanka ove
povrede, da je prilikom djelovanja sile, sila djelovala u jednom navratu,
slabijim ili srednjim intezitetom djelovanja, sa približnim pravcem i smjerom
djelovanja od lijevo lako pozadi i lako na dolje, u odnosu na uzdužnu osu
tijela povrijedjenog, da je djelovala vrhom i dijelom povlačenjem oštricom
noža, širine oštrice do 4 cm i dužine oštrice noža 4-5 cm ili više, da je
prilikom djelovanja ove sile došlo je do oštećenja kože, potkožnog mekog
tkiva, mekog tkiva izmedju rebara lijeve strane grudnog koša i zidnog dijela
plućne ovojnice lijevog grudnog prostora te sitnih brojnih krvnih sudova u
prostoru ove rane, da se ubodni kanal ove rane završavao se svojim dnom, u
prostoru izmedju dva lista plućne ovojnice (zidnog lista i lista koji obavija
plućno lijevo plućno krilo) ne dovodeći do oštećenja lijevog plućnog krila, te
da se navedena povreda u vrijeme nanošenja kvalifikuje kao posebno teška
tjelesna povreda. Nalazom i mišljenjem vještaka medicinske struke u potpunosti
je saglasan i sa izvještajem o trasološkom vještačenju garderobe oštećenog Z.
N., na kojoj su utvrdjena oštećenja nastala dejstvom oštrog predmeta u
predjelu lijeve zadnje strane majice oštećenog, te da se ne može isključiti
mogućnost, da su ta oštećenja upravo nastala kao posledica dejstva predmetnog
noža dužine sječiva 11 cm, koji je kritičnom prilikom upotrijebio optuženi P.
M..
Imajući u vidu naprijed utvdjeno činjenično stanje, ovaj sud je izveo pouzdan
zaključak, da je oštećeni Z. N. kritičnom prilikom, postupajući na način kako
je to prethodno opisano, bez povoda i pravog razloga, prema optuženom P. M.
preduzeo ozbiljan protivpravni napad. Ozbiljnost tog napada ogleda se u
činjenici, da je oštećeni Z. N. kritičnom prilikom bez ozbiljnog povoda i
pravog razloga, po dolasku ispred kuće u kojoj su bili smješteni svjedoci G. i
M. i gdje se nalazio optuženi P., sa drvenom palicom koju je imao kod sebe,
zamahnuo u pravcu tijela optuženog P. u namjeri da ga udari, u čemu nije
uspio, a potom pesnicom optuženog udario u predjelu glave, a kako je to sud
nesumnjivo utvrdio provedenim dokazima na glavnom pretresu, o čemu se
prethodno izjasnio u presudi. Protivpravnost takvog ponašanja oštećenog Z. N.,
za ovaj sud je nesumnjiva, jer takvo ponašanje nije pravno zasnovano, a
optuženi P. M. takvom ponašanju oštećenog nije dao nikakvog povoda. Stoga je
optuženi P. M. na takav ozbiljan protivpravan napad oštećenog, imao pravo na
ofanzivnu odbranu u zaštiti svog fizičkog i tjelesnog integriteta, odbijajući
od sebe istovremeni protivpravni napad preduzet od strane oštećenog Z., kojom
prilikom sa nožem koji je pronašao na lice mjesta uboo oštećenog Z., nanijevši
mu tom prilikom tešku tjelesnu povredu u vidu rane ubodine lijeve strane
grudnog koša.
Stoji činjenica, da je predmetnom dogadjaju, prethodio verbalni sukob izmedju
optuženog P. M. sa jedne strane i oštećenog Z. N. sa druge strane, a koji se
dogodio ispred stana u kome je bio smješten oštećeni Z., ali taj sukob po
mišljenju suda ne može biti povod, niti ozbiljan razlog za napad oštećenog Z.,
koji je uslijedio ka optuženom P., na način kako je to prethodno navedeno. Ovo
iz razloga, a kako je to nesumnjivo utvrdjeno u postupku, da je tom verbalnom
sukobu upravo dalo povoda ponašanje oštećenog Z., zbog čega je optuženi P. od
strane osoblja lokala "Casa" bio napadnut. Osim toga, što je takodje
nesumnjivo utvrdjeno u postupku, o čemu se sud već izjasnio u presudi,
optuženi P.je nakon tog verbalnog sukoba, koji je očigledno moglo prerasti u
fizički sukob, sjeo u automobil i zajedno se sa svjedokom M. napustio prostor
ispred stana u kojem je boravio oštećeni Z., zaputivši se u pravcu kuće u
kojoj je svjedok M. bio smješten.
Po ocjeni ovog suda, optuženi P. M. je kritičnom prilikom primijenio neophodno
potrebnu silu kako bi od sebe odbio istovremeni protivpravni napad oštećenog,
a na šta upućuju okolnosti konkretnog slučaja. Naime, za sud je nesumnjiva
činjenica, da je optuženog napala osoba, koja je fizički jača od njega,
atletske gradje, koji je u dužem vremenskom periodu trenirao boks, a što je
sud nesumnjivo utvrdio iz iskaza svjedoka oštećenog Z. N. i u što se sud
neposredno uvjerio na glavnom pretresu, a koja činjenica je i optuženom . bila
poznata u vrijeme predmetnog dogadjaja. Na ovakav zaključak suda upućuju i
činjenice utvrdjene iz dopunskog nalaza i mišljenja sudskog vještaka
medicinske struke dr. B. B., te njegovog usmenog izjašnjenja na glavnom
pretresu, kao i nalaza i mišljenja komisije vještaka, koji su izvršili sudsko
psihijatrijsko vještačenje optuženog, a vezano za psihofizičko stanje
optuženog u vrijeme predmetnog dogadjaja. Naime, iz sadržine medicinske
dokumentacije na ime optuženog, te nalaza i mišljenja vještaka medicinske
struke nesumnjivo je utvrdjeno, da je optuženi P. u preddeliktnom periodu
2009. godine, zadobio povredu podlaktice desne ruke nastalu kao posledica
povredjivanja u saobraćajnoj nezgodi u vidu preloma obje kosti podlaktice,
zbog čega je bio u dva navrata podvrgnut hiruškim intervencijama, spajanja
polomljenih kostiju podlaktice, a da je 04.05.2011. godine, uradjena i nova
hiruška intervencija na žbičnoj kosti podlaktice desne ruke, zbog stvaranja
lažnog zgloba na toj kosti. Takodje je utvrdjeno, da je optuženi P. u
predeliktnom periodu tokom 2010. godine, boravio i na bolničkom liječenju na
Institutu za plućne bolesti u Beogradu, zbog specifične tuberkolozne upale
plućne ovojnice desnog plućnog krila, koja bolest je zaliječena, a liječenje
nastavljeno i tokom 2011. godine, zbog čega se vještak medicinske struke
izjasnio, da su psihofizičke sposobnosti optuženog u vrijeme predmetnog
dogadjaja bile u manjoj mjeri izražene, nego što bi to bio slučaj, da optuženi
nije imao pomenuto oboljenje i povredu podlaktice desne ruke, a što je
potvrdila i komisija vještaka u svom nalazu i mišljenju, čiji predstavnik se
na glavnom pretresu izjasnio, da je prelom ruke i hiruška intervencija kod
optuženog, te postavljena dijagnoza tuberkoloza plućne maramice iz
preddeliktnog perioda, može smatrati fizičkim hendikepom u smislu nekog
fizičkog sukoba. Kod ovako utvrdjenog činjeničnog stanja po ocjeni suda
optuženi na drugi način objektivno nije mogao odbiti istovremeni i
protivpravni napad preduzet od strane oštećenog Z., u trenutku kada mu je bio
ugrožen fizički i tjelesni integritet, osim na način kako je postupio i nožem
koji je našao na licu mjesta, nanese povrede oštećenom Z. u vidu ubodne rane.
Kod ovakvog stanja stvari, a imajući u vidu okolnosti pod kojima se odigrao
predmetni dogadjaj, kako je to prethodno objašnjeno, po ocjeni suda, optuženi
P. M. je u konkretnom slučaju postupao u nužnoj odbrani, koja je neophodno
bila potrebna da od sebe odbije neskrivljeni istovremeni protivpravni napad
preduzet od strane oštećenog Z. N., pa ga je sud shodno tome, a na osnovu čl.
373. st.1. tačka 1. Zakonika o krivičnom postupku, u vezi čl. 10. st. 2. i 1.
Krivičnog zakonika, oslobodio od optužbe, jer djelo koje je učinjeno u nužnoj
odbrani nije krivično djelo.
Sud je cijenio i ostale dokaze provedene u postupku, pa je našao da one nijesu
od uticaja za drugačiju odluku u ovoj krivičnoj stvari.
Odluka o troškovima donijeta je shodno odredbi čl. 230. Zakonika o krivičnom
postupku, kojom je odredjeno da troškovi postupka padaju na teret budžetskih
sredstava suda, a koji se odnose na troškove sudsko-psihijatrijskog
vještačenja optuženog po komisiji vještaka medicinske struke u iznosu od 962,5
eura, troškove vještačenja po vještaku medicinske struke prof. dr. B. B. u
iznosu od 192,5 eura i troškove braniocu po službenoj dužnosti za odbranu u
prethodnom postupku adv. V. B. u iznosu od 250,00 eura.
Na osnovu izloženog, odlučeno je kao u izreci presude
VIŠI SUD U PODGORICI
Dana, 12.02.2013. godine
Zapisničar PREDSJEDNIK VIJEĆA-SUDIJA
Novčić Slobodanka Predrag Tabaš
DN-a, po primjerak:
1. VDT Podgorica,
2. Optuženom,
3. Braniociocu optuženog,
4. a/a.
Postupljeno, dana ___ godine