K.br. 47/2011
U IME CRNE GORE
VIŠI SUD U PODGORICI, kao prvostepeni krivični u vijeću sastavljenom od sudije
Tabaš Predraga, kao predsjednika vijeća i sudija Đurđić Katarine i Vuksanović
Biljane, kao članova vijeća, uz učešće Novčić Slobodanke, kao zapisničara, u
krivičnom predmetu protiv optuženih M. J. zbog krivičnog djela ubistvo u
pokušaju iz čl. 143. u vezi čl. 20. Krivičnog zakonika u sticaju sa krivičnim
djelom nedozvoljeno držanje oružja i eksplozivnih materija iz čl. 403. st. 1.
Krivičnog zakonika i P. M. zbog krivičnog djela pomoć učiniocu poslije
izvršenog krivičnog djela iz čl. 387. st. 2. Krivičnog zakonika, koje brani K.
D., advokat iz Podgorice, odlučujući po optužnici Višeg državnog tužilaštva u
Podgorici Kt.br. 124/2009 od 10.08.2009. godine, koju je na glavnom pretresu
zastupala O. R.-zamjenik VDT u Podgorici, nakon održanog glavnog i javnog
pretresa, 12.06.2013. godine, u prisustvu zastupnika optužbe, optuženih i
branioca optuženih, nakon tajnog vijećanja i glasanja, dana 12.06.2013. godine
donio je, a dana 21.06.2013. godine, javno objavio
P R E S U D U
Optuženi:
1. M. J., zvani "J", od oca D. i majke B.,rodjene J., rodjen ... godine u B.,
sa prebivalištem u P.-ul. O. bb, državljanin Crne Gore, završio srednju školu,
gradjevinski tehničar, neoženjen, srednjeg imovnog stanja, neosudjivan,
nalazio se u pritvoru od 12.06.2009. godine od 02,30 časova do 11.08.2009.
godine i od 04.09.2009. godine do 21.09.2009. godine.
2. P. M., od oca R. i majke S., rodjene P., rodjen ... godine u P., sa
prebivalištem u P.-ul. O. br. .., državljanin Crne Gore, završio srednju
školu, elektrotehničar, neoženjen, srednjeg imovnog stanja, neosudjivan.
KRIVI SU
Zato što su:
Dana 11. juna 2009. godine, oko 23,00 časa, u P., okrivljeni M. J.‚ s
umišljajem pokušao lišiti života oštećenog B. L., na način što je, nakon
prethodnog medjusobnog sukoba koji su imali iste večeri oko 22,00 časa u …,
došao u ulicu …, sa pištoljem marke "Crvena Zastava", kalibra 6,35 mm,
fabričkog broja T770521, koji je prethodno neovlašćeno nabavio suprotno čl.
15. Zakona o oružju, bez odobrenja nadležnog organa za nabavku oružja i isti
do tada neovlašćeno držao u svom vozilu, što je suprotno članu 11. Zakona o
oružju, gdje je prilikom susreta sa oštećenim, u njegovom pravcu ispalio više
projektila, od kojih ga je jedan pogodio u predjelu desne strane grudnog koša,
nanoseći mu tešku tjelesnu povredu opasnu po život u vidu ustrijelne rane u
predjelu desne polovine grudnog koša sa prisustvom vazduha u potkožnom mekom
tkivu u mišićima u predjelu desne dojke, sa oštećenjem plućnog tkiva u
predjelu desnog plućnog tkiva i sa sljedstvenim prisustvom krvi i vazduha u
desnoj grudnoj duplji, sa krvnim podlivom tkiva srčane kese, sa rascjepom i
krvnim podlivom desne kupole prečage, sa oštećenim i krvnim podlivom tkiva
jetre, sa krvnim podlivom tkiva iza zidne trbušnice u predjelu zadnjeg
trbušnog zida i sa projektilom prisutnim u predjelu zgloba lijevog kuka iznad
vrata lijeve butne kosti, nakon čega je pobjegao svojim vozilom u pravcu N., a
sa njim je pošao i optuženi P. M., koji je u toku vožnje iz vozila bacio
pištolj i tako mu, kao učiniocu krivičnog djela za koje je propisana kazna
zatvora preko pet godina, prikrivanjem sredstva kojim je djelo učinjeno,
pomogao da ne bude otkriven, pri čemu su obojica okrivljenih bili svjesni
svojih djela, pa su to i htjeli,
- čime su izvršili i to: optuženi M. J. krivično djelo ubistvo u pokušaju iz
čl. 143. u vezi čl. 20. Krivičnog zakonika, u sticaju sa krivičnim djelom
nedozvoljeno držanje oružja i eksplozivnih materija iz čl. 403. st. 1.
Krivičnog zakonika, a optuženi P. M., krivično djelo pomoć učiniocu poslije
izvršenog krivičnog djela iz čl. 387. st. 2. Krivičnog zakonika.
Pa sud optuženom M. J. na osnovu čl. 4. st. 2., 32,42. st. 1. i 48. st. 1.
Krivičnog zakonika, utvrdjuje:
- za krivično djelo ubistvo u pokušaju iz čl. 143. u vezi čl. 20. Krivičnog
zakonika i primjenom čl. 45. st. 1. tačka 1. i 3, 46. st. 1. tačka 1.
Krivičnog zakonika, kaznu zatvora u trajanju od 2 (dvije) godine,
- za krivično djelo nedozvoljeno držanje oružja i eksplozivnih merija iz čl.
403. st. 1. Krivičnog zakonika, kaznu zatvora u trajanju od 3 (tri) mjeseca.
Pa sud optužene M. J. i P. M., primjenom čl. 4. st. 2., 32. i 42. st. 1.
Krivičnog zakonika, te čl. 226,229. i 374. Zakonika o krivičnom postupku, a
optuženog M. J. i na osnovu čl. 48. st. 2. tačka 2. i čl. 51. Krivičnog
zakonika.
O S U Đ U J E
- Optuženog M. J. na jedinstvenu kaznu zatvora u trajanju od 2 (dvije) godine
i 2 (dva) mjeseca, u koju kaznu mu se uračunava vrijeme provedeno u pritvoru
od 12.06.2009. godine do 11.08.2009. godine i od 04.09.2009. godine do
21.09.2009. godine,
- Optuženog P. M. na kaznu zatvora u trajanju od 3 (tri) mjeseca,
Dužni su optuženi da na ime troškova krivičnog postuka – sudskog paušala
platiti ovom sudu novčani iznos od po 100,00 eura, a optuženi M. J. i novčani
iznos od 1.100,00 eura, sve u roku od 15 dana po pravosnažnosti presude pod
prijetnom prinudne naplate, dok će o ostalim troškovima krivičnog postupka Sud
odlučiti naknadno posebnim rješenjem po pribavljanju podataka o njihovoj
visini.
Na osnovu čl.75. Krivičnog zakonika, sud optuženom M. J., izriče:
MJERU BEZBJEDNOSTI
ODUZIMANJE PREDMETA
I to: pištolja marke "Crvena Zastava", cal. 6,35 mm, fabričkog broja T770521,
kao predmeta upotrijebljenog u izvršenju krivičnog djela.
O b r a z l o ž e nj e
Optužnicom Višeg državnog tužilaštva u Podgorici Kt br. 124/09 od 10.08.2009.
godine optuženom M. J. stavljeno je na teret izvršenje krivičnog djela –
ubistvo u pokušaju iz čl. 143. u vezi čl. 20. Krivičnog zakonika, a P. M.,
krivično djelo – pomoć učiniocu poslije izvršenog krivičnog djela iz čl. 387.
st. 2. Krivičnog zakonika. Zastupnik optužbe je na glavnom pretresu od
11.10.2010. godine, izmijenio činjenične navode optužnice i pravnu
kvalifikaciju djela u odnosu na optuženog M. J., kao i na glavnom pretresu od
12.06.2013. godine, na način kako je to bliže predstavljeno u izreci presude i
pri tako izmijenjenoj optužnici u cjelosti ostao do završetka glavnog
pretresa, predlažući sudu u završnoj riječi da optužene oglasi krivim i osudi
po zakonu.
Optuženi M. J. je u svojoj odbrani naveo, da je dana 11.06.2009. godine oko 22
sata, sa svojim drugovima Đ. P. i S. U. krenuo da se provoza kroz grad svojim
vozilom marke “BMW 525”, da je na povratku kući, u naselje M., u blizini
dragstora “…”, primjetio je da mu jedno vozilo “blica”, nakon čega je to
vozilo udarilo u zadnji dio njegovog vozila. To vozilo marke “…”, sive boje.
Sa vozilom je prošao naprijed i parkirao se sa desne strane, u namjeri da vidi
što je u pitanju. Zaustavilo se i vozilo "…" iza njegovog vozila, nakon čega
su iz tog vozila izašla tri momka i dvoje djevojke. Momci su se odmah
zaletjeli prema njemu, a jedan od njih kojeg je kasnije prepoznao kao B. L. je
rekao "šta ti izigravaš ovdje nekog mangupa", a zatim ga udario stisnutom
pesnicom u predjelu glave, nastavljajući nakon toga da ga udara, u čemu su mu
pomogla i druga dva momka, od kojih je jedan bio M.. Potom su došli još neki
momci koji su ga takodje udarali, dok se P. i U. koji su bili u njegovom
društvu nije miješali u svadju. Tom prilikom glavu i lice je zaštitio rukama,
jer je prethodno imao operaciju oba oka i srčanih zalizaka. Od zadobijenih
udaraca je u jednom trenutku izgubio svijest, zbog čega je pao na zemlju, gdje
su ga ti momci nastavili udarati, a zatim je neko povikao "policija", nakon
čega su udarci prestali. Prišli su mu drugovi i tako ga mamurnog i nesvjesnog
ubacili u vozilo i odvezli kući. Po dolasku u kuću pozvao je svog kuma T. N.,
koji je poznavao momke koji su ga napali, kako bi T. stupio u kontakt sa
njima, u namjeri da se pomire i izglade ono što se prethodno desilo, a sve iz
straha da ga ti momci ponovo ne napadnu, kako je to optuženi objasnio. Potom
je zajedno sa T. N. i P. M. vozilom "…" otišao do "…", gdje žive B. i M. U
blizini restorana "…t" iz vozila je izašao T. N. kako bi potražio B. i M., dok
je on sa P. ostao u automobilu. U jednom trenutku primijetio je B. L., M. B. i
još dva nepoznata momka, kojima je T. prišao i ostao u razgovoru sa njima
nekih 5-10 minuta, da bi nakon toga jasno čuo kako je B. L. rekao "nećemo da
se mirimo", a zatim stisnutom pesnicom udario T. N.. Pošto su to vidjeli on i
P. su izašli iz vozila, kada B.i M. i ta dva momka uzimaju kamenje u ruke i
kreću u njihovom pravcu. Optuženi je vidio kako su najprije T. udarili kamenom
u predjelu glave, a zatim i krenuli prema P., zbog čega su se njih dovjica
povlačili ka kolima, ali su ti momci u medjuvremenu dobili pojačanje od još
7-8 momaka. Kada je prišao kolima otvorio je vrata i iz ladice suvozačević
uzeo pištolj marke “Zastava 635” i mamuran i u strahu od B. L., koji se
nalazio u blizini sa kamenom u ruci počeo da puca iznad B., u namjeri da ga
prepadne, ali nije dobro procijenio, pa su meci završili u tijelo B.. Kada je
zapucao B. i njegovo društvo su se malo povuklo, dok su on i njegovi drugovi
ušli u kola i najprije pošli do naselja …, gdje su ostavili T., dok su on i P.
nastavili ka manastiru …, gdje su inače u to vrijeme radili. Po dolasku
vozilom u blizini hotela "…", na ulasku u D. P. M.. je uzao pištolj, otvorio
prozor i bacio ga sa desne strane na livadu, a zatim su nastavili put ka
manastriru …, gdje su imali namjeru da se odmore i poklone svecu, pa onda
podju u policiju da se prijave. Optuženi je dalje naveo i objasnio, da je
predmetni pištolj dobio od jednog prijatelja, 2-3 mjeseca prije predmetnog
dogadjaja, koji pištolj je držao u kolima, obzirom da mu je otac svešteno
lice, pa isti nije smio držati u kući. Dalje je objasnio, da se u trenutku
pucanja B. L. nalazio od njega udaljen 1,5-2 metra u stojećem položaju licem
okrenut ka njemu, da je iz pištolja ispalio 2-3 metka, u namjeri da ga uplaši,
misleći da puca pored njega, ali kako nije dobro vidio, to nije mogao ni dobro
da procijeni gdje puca, pa je to razlog što je B. pogodio u tijelo, da je u
tom trenutku iza B. bilo i drugih ljudi na udaljenosti 3-4 metra, a da je on
pištolj držao u desnoj ruci, koja je bila ispružena u pravcu B.. Optuženi je
dalje naveo i objasnio, da on nije rekao P. M. da baci pištolj iz automobila,
već je to P. sam uradio, da mu je poznato da je držanje i nošenje oružja
zabranjeno. Na kraju optuženi je izrazio žaljenje što je oštećeni B. zadobio
povrede, uz želju da se sa istim pomiri.
Optuženi P. M. je u svojoj odbrani naveo, da se kritičnog dana nalazio u
piceriji “…” u M., gdje je oko 22,30 časova došao njegov brat P. Đ., sa U.S. i
M. J.. Tom prilikom kod M. J. primjetio je povrede u predjelu glave i to
posjekotinu nosa, u predjelu usne, zamućene oči i crvenilo lica. Ispričali su
mu, da ih je napalo nekoliko momaka, u blizini marketa “…”, bez razloga, a
među tim licima su bili B. L. i M. B.. Pošao je sa M. kući, gdje se on oprao,
i nakon što je došao k sebi, jer je bio uznemiren, kontaktirali su M. kuma T.
N.. Pretpostavili su da T. poznaje te momke, pa da vide, preko njega, šta je
bio uzrok napada i da se izmire. T. je rekao da poznaje M. B., iz srednje
škole, da je dobro s njim i da može, preko njega, da se M. izmiri sa B. L. i
da se to izgladi. Pošli su M. vozilom “…” do T. N., a onda zajedno sa T. do …,
jer je T. objasnio da se oni tamo najčešće okupljaju. Kod …, T. je izašao iz
vozila, da potraži M. i B., a on i M. su ostali u vozilu. Vidio je da je T.
naišao na B. i M., i stao da priča sa njima, da bi u jednom trenutku čuo kako
je B. L. je rekao “nećemo da se mirimo”, a zatim i udario stisnutom pesnicom
T. u predjelu glave, dok je M. B. je kamenicom – kamenom pločom udario T. u
predjelu glave. Kada su vidjeli to, on i M. su izašli iz vozila, u namjeri da
izvuku T., jer je tu bilo još momaka iz društva M. i B., koji su krenuli na
T., ali su B., M. i njihovo društvo, nasrnuli na njega i M. i počeli su da ih
gađaju kamenicama, od kojih ga je jedna pogodila u predjelu lijeve mišice.
zbog toga su on i M. krenuli da se povlače u pravcu vozila. U jednom trenutku
M. J. je otvorio vrata suvozača, uzeo pištolj iz ladice, nakon čega je čuo dva
pucnja, a potom vidio kako B., M. i njihovo društvo bježe, dok su on, M. i T.
sjeli u auto i pošli do naselja …, gdje je T. izašao, dok su on i M. nastavili
prema Manastiru …, gdje su u to vrijeme radili. Dok je M. je upravljao vozilom
u pravcu D., on je sav uzbuđen dohvatio je pištolj, koji je bio u ladici, sa
desne strane i onako izrevoltiran, nervozan, zbog toga što se desilo, otvorio
prozor i bacio pištolj na livadu, između Hotela “…” i benzinske pumpe. Dalje
je naveo, da su u Manastir … imali namjeru da porazgovaraju sa sveštenikom, da
se poklone svecu, a onda da se vrate u P. i da se prijave policiji. Kada su
stigli do Manastira na vozilu marke “…” je bio neki kvar, pa su pozajmili
vozilo marke “…” od kolege, ali ih je na putu od gornjeg prema donjem
manastiru, zaustavila, policija. Dalje je objasnio, da je razdaljina između J.
M. i L. B. u trenutku kada je M. pucao bila 2-3 metra, da je B. išao, prema
M., sa kamenom pločom, dok se M, povlačio ka vozilu, da nije znao da M. ima
pištolj, sve do predmetnog dogadjaja, da se u trenutku pucanja nalazio izmedju
M. i B.. Izrazio je žaljenje zbog toga što je B. L. povrijedjen u predmetnom
dogadjaju. Pri ovakvoj odbrani optuženi je ostao do završetka glavnog
pretresa.
Branilac optuženih, adv. D. K. je u završnoj riječi naveo, da nije dokazano da
je optuženi M. J. izvršio krivično djelo stavljeno mu na teret optužnicom, već
krivično ubistvo u pokušaju na mah, pa je predložio sudu da ga za to krivično
djelo oglasi krivim i osudi, dok je u odnosu na optuženog P. M., naveo, da je
isti kritičnom prilikom postupao u stvarnoj neotklonjivoj zabludi, pa je
predložio sudu da ovog optuženog oslobodi od odgovornosti.
Sud je u dokaznom postupku saslušao svjedoka M. M., na saglasan predlog
stranaka pročitao iskaze svjedoka oštećenog B. L., svjedoka U. S., T. N., M.
M., M. D., P. I. i B. M., shodno čl. 356. st. 4. ZKP-a, pročitao iskaz
svjedoka P. Đ., pročitao službenu zabilješku Uprave policije – Područna
jedinica Podgorica Ku br. 866/09 od 13.06.2009. godine, kriminalističko –
tehničkog izvještaja o pregledu lica mjesta Uprave policije – Područne
jedinice Podgorica broj 1983/09 od 14.06.2009. godine, medicinske
dokumentacije na ime M. J., oštećenog B. L. i svjedoka T. N., izvještaja
Forenzičkog centra o trasološkom vještačenju garderobe M. J. i oštećenog B. L.
broj 21500-127/4, sa nalazom i mišljenjem vještaka B. B., izvještaja o
balističkom vještačenju broj 21500-127/1 sa fotodokumentacijom, sa nalazom i
mišljenjem vještaka B. B., nalaza i mišljenja vještaka medicinske struke dr.
K. N. Ki br. 116-09 od 06.07.2009. godine i izjašnjenja istog vještaka na
glavnom pretresu od 12.04.2010. godine, izvještaja o analizi parafinskih
rukavica broj 127-2/09, izvještaja Uprave polciije – Forenzičkog centra
Danilovgrad o utvrđivanju daljine pucanja broj 127/5, izvještaja Uprave
policije – Forenzički centar Danilovgrad o utvrđivanju prisustva barutnih
čestica broj 127/3, izvještaja o vještačenju broj 21500-376, sa nalazom i
mišljenjem vještaka – balističara B. B., potvrde Uprave policije – Ispostava
Danilovgrad službeni broj od 26.06.2009. godine o privremenom oduzimanju
predmeta od B. M., nalaza i mišljenja vještaka medicinske struke – oftamologa
dr. A. A. – Z. od 18.06.2010. godine i izjašnjenje istog vještaka na glavnom
pretresu, pročitao nalaz i mišljenje komisije vještaka koji su izvršili
sudskopsihijatrijsko vještačenje optuženog M. J. od 11.04.2013. gdoine, te
saslušao predstavnika komisije vještaka na glavnom pretresu, izvršio uvid u
izvještaj ljekara specijaliste oftamologa KC CG broj 6198 od 01.03.2009.
godine na ime M. J., fotodokumentaciju Uprave policije – Područne jedinice
Podgorica broj 17-28-244-1070/1983 od 11.06.2009. godine, fotodokumentaciju
Uprave policije – Područne jedinice Podgorica broj 17-28-244-1078/1983 od
12.06.2009. godine, skicu lica mjesta Uprave policije – Područne jedinice
Podgorica od 11.06.2009. godine, pročitao izvod iz kaznene evidencije za
optuženog M. J. MUP-a RS Sekretarijata u B. od 09.05.2011. godine i izvod iz
kaznene evidencije za optuženog P. M. Uprave policije PJ Podgorica od
07.03.2011. godine.
Svjedok M. M. je u svom sikazu naveo, da se dana …. godine, kasno naveče
vraćao sa mora, zajedno sa B. L., M. D., R. F. i dvije cure, kolima kojim je
upravljao B. L.. Krenuli su u naselje …, gdje su trebali da ostave R. F. i
jednu curu, da bi B. u jednom Trenutku pokušao da prodje vozilo marke "…" koje
se kretalo ispred njega u susjednoj traci, ali se to vozilo vratilo u traku u
kojoj se kretao B., što je bio razlog da B. sa vozilom udari u zadnji dio tog
vozila. Nakon toga oba vozila su se zaustavila, da bi potom vozač vozila "…"
pitao B. L. zašto ga je udario, kada je došlo do prepirke i guranja. Svjedok
je naveo, da je prišao da razdvoji, obzirom da je poznavao vozača "…" M. J.,
nakon čega se sve smirilo. Odatle su otišliu kafanu …, gdje su ostali kratko
vrijeme, a zatim na poziv M. D. krenuli put …. Dok su tu stajali pojavio se
onaj isti "…" koji se zaustavio ispred trafika i iz njega su izašli M. J., P.
M. T. N, koji im je prišao i pitao ga može li to na fino da se riješi. Dok je
on razgovarao sa T., vidio je kako M. udara B. šakom, a u trenutku kada je
ledjima bio okrenut B. i M., začuo je pucnje, s tim što se nije mogao
izjasniti koliko je bilo pucnjeva. Na glavnom pretresu ovaj svjedok je dodao,
da je M. udario B. pesnicom u predjelu vilice, a potom i pozvao B. da se
potuku govoreći "pičko jedna, ajde da se bijemo", nakon čega je on zajedno sa
T. razdvojio B. i M., koji su se udaljili par metara, kada je začuo 3-4
pucnja, ali nije vidio ko puca, jer prethodno nije vidio pištolj kod bilo
koga. Nakon pucnjave svi prisutni su se razbježali.
Na glavnom pretresu održanom dana 06.03.2013. godine, ovaj svjedok je ponovio
prethodno citirani iskaz, s tim što je objasnio, da je na bulevaru gdje se
desila saobraćajna nezgoda došlo do fizičkog kontakta i udaranja izmedju
optuženog M. i oštećenog B. L., da su tom prilikom jedan drugom nešto
govorili, ali se svjedok nije mogao izjasniti što, da je kod … prije dolaska
optuženih i T. N. bilo još momaka i prolaznika, jer je to mjesto gdje se
okupljaju momci iz naselja, koje on poznaje, te da je medju tim momcima bio i
njegov brat od strica M., a misli da je medju njima bio i P. I., te da su se
oštećeni B. i optuženi M. u trenutku kada je on začuo pucnje nalazili iza
njegovih ledja na prostoru izmedju trafika i .., ali bliže trafikama.
Svjedok – oštećeni B. L. je u svom iskazu naveo, da je kritičnog dana na putu
prema naselju … imao udes sa vozilom marke "…", kojim je upravljao M., nakon
čega su obojica izašli iz vozila i medjusobno se udarali, a potom sjeli svako
u svoje vozilo i napustili lice mjesta. Iste noći nakon toga, dok se nalazio u
društvu M. M., sa kojim je krenuo kući, kod … sreo je i tri momka, koja su
došla iz pravca trafika, medju kojima je prepoznao vozača "…" sa kojim je
prethodno istu noć imao sukob. Odmah je počela prepirka, riječ po riječ, ali
se svjedok oštećeni nije mogao izjasniti ko se kome prvi obratio, osim, da se
sa jednim od tih momaka pogurao, ali da nije siguran da li je to bio vozač "…"
ili neko od njegovih drugova, nakon čega je začuo 2-3 pucnja, koja su dopirala
ispred njega, a koje je ispalio vozač "…" M., sa razdaljine od 1-2 metra, od
kojih su ga dva metka pogodila, nakon čega je pao, dok su se ostali
razbježali. Uspio je da ustane i dodje do vozila M. D. koji ga je povezao u
bolnicu. Dalje je naveo, da se jedan od tri momca koja su došla od … vraćala
do automobila i da je upravo taj momak pucao na njega.
Na glavnom pretresu održanom dana 18.05.2011. godine, svjedok oštećeni je
dodao i objasnio, da je siguran da ga je nakon udesa optuženi M. prvi udario,
da poznaje lice T. N., te da je on bio ispred … kritične noći u društvu
optuženih M. i P., da je tačno da mu je T. prvi prišao i počeo da priča nešto
u smislu da se pomire, ali da nije uspio da odgovori T., jer se u tu priču
odmah umiješao optuženi M., kada je došlo do čupanja i guranja. Dalje je
objasnio, da je na licu mjesta došao i M. D. i to neposredno prije nego je
optuženi pucao, te da se u trenutku pucanja optuženi M. nalazio bliže …, a on
bliže trafikama, liem u lice okrenuti. Kao oštećeni nije se pridružio
krivičnom gonjenju u odnosu na optuženog M. J., niti je u odnosu na njega
postavio imovinsko pravni zahtjev.
Svjedok U. S. je u svom iskazu naveo, da je dana 11.06.2009. godine, sa P. Đ.
bio u vozilu “…”, kojim je upravljao J. M.. U M., kod dragstora “…”, udarilo
ih je vozilo “…” otpozadi, pa su izašli, da vide ima li štete na M.vozilu, a
iz “…” je izašlo njih četvoro, petoro. Vozač “…” je prišao M. i počeo nešto da
se svađa, a M. je govorio “nemojte me udarati” i pokrivao oči rukama, jer je
imao operaciju očiju i na srcu. I pored toga, ti momci su nasrnuli na M. i
počeli da ga udaraju. Kada se sve završio, vidio je da je M. povrjeđen, da mu
je lice krvavo i usne razrezane.
Na glavnom pretresu održanom dana 18.05.2011. godine, ovaj svjedok je ponovio
svoj iskaz iz prethodnog postupka, s tim što je dodao i objasnio, da su on M.
i P. prvi izašli iz vozila, kako bi vidjeli da li ima štete, a da su nakon
toga izašli momci iz vozila "…", kojima je on odmah rekao "sve je u redu
momci, nema nikakve štete" ostavljajući mogućnost da je optuženi M. nekom od
tih momaka rekao "udari li me" ili "što me udari".Svjedok nije mogao da
objasni koji je bio razlog da ti momci nasrnu na optuženog M., obrziom, da se
ne sjeća da je M. tim momcima bilo što rekao uvredljivo, osim, što im je rekao
"nemojte me udarati u glavu, operisao sam oči", te da je nakon što se sve
završilo M. sam sjeo u auto i odvezao se u pravcu svoje kuće, dok su on i P.
Đ. ostali na ulici i sačekali da dodje P. M., sa kojim su se odvezli do kuće
M., ali nijesu ulazili u kuću, već su čekali ispred nekih 5 minuta, nakon čega
je M. zajedno sa P. M. otišao do T. N. da ga pitaju, poznaje li on momke koji
su M. prethodno tukli, u namjeri da ih pitaju zašto su ga udarali i da se
pomire, nakon čega je otišao svojoj kući.
Svjedok T. N. je u svom iskazu naveo, da ga je kritične noći nakon 22 sata,
zvao, telefonom pozvao njegov kum M. J. i saopštio mu da su ga napali neki
momci iz … i izudarali. među kojima se nalazio i B., kojeg dobro poznavao. M.
mu je tom prilikom rekao, da on ne poznaje te momke, da želi da se stvar
raščisti, kako ubuduće ne bi dolazilo do incidenata. Nakon toga M. je zajedno
sa P. M. došao za kolima za njega i u razgovoru o dogadjaju su zaključili da
je M. imao kontakt sa B. L. iz …. Pošto je poznavao M. i M. M., koji su bili
drugovi B. L., smatrao je da oni mogu uticati na B., iz kog razloga su pošli
do …, gdje se oni obično okupljaju, kako bi on popričao sa B. ili eventualno
sa L. i da proba da sredi stvar, dok je dogovor bio da ga M. i P. čekaju u
kolima. Dalje je naveo, da je M. vozilo parkirao kod trafika, nakon čega je on
krenuo u pravcu …, gdje se sreo sa B. M., dok se malo dalje nalazio L. B. koji
mu je izgledao malo pijan, kada je B. čuo da on priča sa M. o pomirenju, počeo
je da se zalijeće ka njima, u čemu ga je B. M. odvraćao, da bi mu potom B.
uputio riječi "koji si ti mangup, ko si ti", a zatim ga i šakom udario preko
B. u lievu stranu lica. Taj udarac je istrpio, iz razloga što je smatrao da će
doći do tuče ako uzvrati udarac, da bi zatim krenuo da se povlači ka mjestu
gdje je M. parkirao vozilo, medjutim, B. mu je ponovo prišao i počeo da ga
udara šakama u glavu. Na te udarce on je uhvratio i udario B., a potom ga i
odgurnuo od sebe, ali ga je neko od prisutnih udario kamenom. U tom trenutku
prišli su M. J. i P. M. u namjeri da ga zaštite, kada je prema njimakrenulo
7-8 momaka iz društva B. L.. Vidio je, da je P.uzeo jedan kamen, ali da sa tim
kamenom nikog nije gadjao, dok se M. povukao prema kolima, nakon čega je začuo
nekoliko pucnjeva. Nije vidio ko je pucao, ali je čuo da je neko rekao "ja sam
ranjen". On i P. su potom sjeli u vozilo M., kada ga je i pitao da li je on
pucao, ali M. mu nije odgovorio, jer je bio u šoku, govoreći samo da mora da
ode pod …. Svjedok je dalje naveo i objasnio, da kritičnom prilikom niučijim
rukama nije vidio pištolj, da se u trenutku kada je čuo 3-4 pucnja, okrenuo u
pravcu odakle su pucnji dolazili, i vidio optuženog M. i oštećenog B. na
udaljenosti od oko 1 metar.
Svjedok M. M. je u svom iskazu naveo, da je kritične večeri oko 23 sata došao
kod …, gdje je vidio 4-5 momaka koji su se nešto prepirali i medju njima
prepoznao svoju braću od strica D. i M., T. N. i još dva momka, koja je znao
samo iz vidjenja. Vidio je da se T. N. i B. L. nešto prepiru, zbog čega im je
prišao i stao izmedju njih, govoreći im da se ne svadjaju. Potom je jedan od
dvojice iz društva T. N. i to ćelavi momak,krenuo ka njemu, B. i T., zbog čega
se on malo poodmakao, a onda je taj ćelavi momak skrenuo u stranu, napravio
korak-dva, izvadio iz trenerke pištolj i počeo da puca. U početku je mislio da
se radi o pištolju plašljivac, sve dok nije čuo da je neko povikao ranjen je,
ali on nije vidio ko je ranjen, nego je to tek sjutradan saznao iz novina.
Svjedok M. D. je u svom iskazu naveo, da je kritične večeri bio u vozilu,
kojim je upravljao L. B., da se u jednom trenutku, vozilo marke “…”
prestrojilo u njihovu traku, pa je B. prilikom kočenja udario u zadnji dio
toga vozila. Svi su izašli iz oba vozila, nakon čega je došlo do prepirke, na
kojoj se sve završilo, da bi potom pošli u …. Parkirao je B. vozilo, a zatim
se uputio u restoran "…", gdje su ga čekali B. i M.. Dolaskom u restoran nije
ih zatekao, zbog čega se uputio ka …, gdje je primijetio nekoliko momaka,
medju kojima je prepoznao B. i M.. Primijetio je neko guranje i kada je
prišao, vidio je da je B. krvav u predjelu nosa, a onda je vidio vozača "…"
kako dolazi iz pravca ulice, repetira pištolj i počinje da puca, zbog čega su
se svi razbježali. Vidio je da je B. pobjegao iza …, da bi se ponovo pojavio
nakon što se pucnjava završila, držeći se za desnu stranu prsa i govoreći da
je ranjen. Tom prilikom čuo je 4-5 pucnjeva, stim što je vidio, da je nakon
prvog pucnja napravio pokret kao da se saginje, a da je drugi pucanj uslijedio
kada se B. nalazio iza …, za koje vrijeme je vozač "…" optuženi M. i pucao.
Takodje je naveo, da je vozilo kojimje upravljao optuženi M. bilo parkirano
pored prve trafike, gledano iz pravca centra grada.
Na glavnom pretresu održanom dana 13.09.2012. godine, ovaj svjedok je u
cjelosti ostao pri prethodnom iskazu, s tim što je objasnio, da su nakon udesa
iz vozila u kome se on nalazio, najprije izašao B. L. i M. M., pa tek on, da
je po izlasku vidio da je vozač "…", optuženi M. bio već vani, da je došlo do
kontakta izmedju optuženog M. sa jedne strane, njega i B. L. sa druge strane,
na način, što su medjusobno razmjenjivali udarce, s tim što se svjedok nije
mogao izjasniti ko je koga prvi udario, obzirom, da su te noći bili popili.
Takodje je objasnio, da se oštećeni B. L. u trenutku kada je optuženi pucao,
nalazio iza kamene kućice i to u dijelu kućice koji gleda prema centru grada,
dok je optuženi prilazio iz pravca ulice, odnosno automobila koji je bio
parkiran ispred prve kućice uz trotoar, takodje gledano iz pravca centra
grada, da nije vidio da se oštećeni B. L. zalijetao prema M. za vrijeme dok se
nalazio na trgu isred …, osim što je čuo da je B. L. pozivao optuženog M. da
se pobiju na fer, ali medju njima prethodno nije bilo nikakvog konflikta, te
da u rukama B. L. prije pucnjave nije vidio bilo kakav predmet.
Svjedok P. I. je u svom iskazu naveo, da se dana 11.06.2009. godine oko 23,00
sata, nalazio u društvu sa M. M., da su stajali preko puta …, kada su
primjetili prepirku između nekih momaka, među kojima je uočio L. B., M. i D.
M. Pošli su da vide o čemu se radi i dok su prilazili, vidio je da su se L. B.
i jedan nepoznati momak potukli. Razdvojili su ih, a B. je pao. U jednom
trenutku, čuo je neku viku iza sebe, okrenuo se u tom pravcu i vidio momka sa
pištoljem u ruci, koji je okrenuo prema L. B. i opalio 3-4 hica. Taj momak je
od B. bio udaljen 2-3 metra, a B. je bio u ležećem položaju na pločniku. B. je
počeo da bježi prema “…”, a taj momak je pištolj okrenuo prema njemu, kada je
neko povikao “ne njega”. Taj momak, koji je pucao, ga je, prolazeći, udario
pištoljem u leđa, a onda je sa još dva momka ušao u vozilo i udaljio se.
Ovaj svjedok na glavnom pretresu je ponovio svoj prethodni iskaz, s tim što
medju optuženima nije prepoznao lice koje je kritičnom prilikom pucalo.
Svjedok B. M. je u svomiskazu naveo, da deset kilometara od P. u …, ima posjed
ograđen betonskom ogradom i ispred ograde, te da je ispred ograde uz
magistralni put, pronašao je pištolj, o čemu je obavijestio pištolj, koja je
došla na lice mjesta, izuzela pištolj i o tome sačinila zapisnik.
Svjedok P. Đ. je u svom iskazu naveo, da je kritične noći oko 22 časa, bio u
vozilu “…", kojim je upravljao M. J., da je sa njima u vozilu bio i U. S, da
su se kretali ka …, te da je u ul. … kod drakstora "…" osjetio kako se njihovo
vozilo zaljuljalo, zbog čega je shvatio da ih je neko udario otpozadi. Okrenuo
se i vidio vozilo "…", nekon čega se M. zaustavio, kao i vozilo "…", kada su
svi izašli iz vozila. Nakon što je pogledao svoje vozilo M. je rekao vozaču
"…", "gdje nas udariste", ali je vozač tog vozila sa svojim društvom odmah
počeo da udara M., koji je stavio ruke na oči i molio da ga ne udaraju, jer je
operisan. Sve se brzo dešavalo, M. je primio 2-3 udarca, nakon čega je U.
povikao "policija", zbog čega su svi pobjegli sa lica mjesta. Svjedok je dalje
naveo, da mu je poznato da je nakon tog dogadjaja M. J. zajedno sa P. M. pošao
kod T. N., kako bi im on pomogao da se pomire sa tim momcima, te da mu nije
poznato što se dalje dešavalo.
Iz sadržine Službene zabilješke Uprave policije – Područna jedinica P. Ku br.
866/09 od 13.06.2009. godine, proizilazi, da je ista sačinjena povodom uviđaja
vezano za pokušaj ubistva iz vatrenog oružja, na štetu B. L. iz P. od strane
M. J. iz P., koje se dogodilo dana 11.06.2009. godine. Iz iste proizilazi da
je lice mjesta .... kod ... koji se nalazi sa desne strane raskrsnie ulica ...
i .... Gledano sa ulice ..., u pravcu ... i to , lijevo, iza kamenih kućica na
dijelu betonske podloge zatečen je jedan pištoljski metak, a u neposrednoj
blizini pomentuog traga pronađena je jedna pištoljska čaura, na dijelu
betonske podloge u pravcu kamenih kućica pronađena su dva traga tamno crvene
boje nalik na krv i sa desne strane ..., na udaljenosti od oko 15-tak metara,
na dijelu betonske podloge, u blizini metalnog stuba za rasvjetu, zatečeni su
na dva mjesta tragovi tamno crvene boje nalik na krv u vidu kapljica. Sa
zadnje strane prve kamene kućice koja je najbliža .... ispred pomoćnih ulaznih
vrata na betonskoj podlozi pronađena je još jedna čaura. Takođe proizilazi da
je izvršen pregleda PMV „...“, reg.oznake ...., vlasništvo M. J., koje je bilo
parkirano ispred kapije ... u mjestu ... – .... U vozilu su pronađena dva
mobilna telefona sa djelovima i karticama marke „...“, koji su izuzeti. Od B.
L. i M. J. izuzeta je garderoba radi vještačenja, i sa šaka istih skinute su
tzv“parafinske rukavice“, radi vještačenja, a što je predstavljeno
fotodokumentacijom Uprave policije – Područne jedinice Podgorica broj
17-28-244-1070/1983 od 11.06.2009. godine, kriminalističko – tehničkim
izvještajem o pregledu lica mjesta Uprave policije – Područne jedinice
Podgorica broj 1983/09 od 14.06.2009. godine i skicom lica mjesta Uprave
policije – Područne jedinice Podgorica od 11.06.2009. godine.
Iz izvještaja Forenzičkog centra o trasološkom vještačenju garderobe M. J. i
oštećenog B. L. broj 21500-127/4, sa nalazom i mišljenjem vještaka B. B.,
proizilazi da su na vještačenje dostavljeni odjevni predmeti i to M. J., donji
dio trenerke, tamno plave boje, oznake „ACG“, veličine „XXXL“, i majica,
kratkih rukava, crne boje, oznaka „AJ/ARMANI JEANS“, veličine „XXL“. Na
trenerci i majici nema mehaničkih oštećenja. Takođe su na vještečenje
dostavljeni odjevni predmeti B. L. i to šorts, crne boje, oznake „Colmar“,
veličine „XXL“, gdje na prednjoj strani postoje mrlje tamno crvene boje nalik
na krv i na kojoj strani nema mehaničkih oštećenja, sa zadnje strane postoji
mehaničko oštećenje prečnika oko 8 mm, koje se nalazi na 12 cm od gornje ivice
šortsa i na 5 cm od lijevog spoljašnjeg šava, koja oštećenja se prenoste i na
bijeli uložak šortsa, gdje postoje mrlje tamno crvene boje nalik na krv; triko
majica, sa dubokim izrezom, crne boje, bez vidljive oznake proizvođača i
veličine, koja je rasječena oštrim predmetom – makazama po sredini prednje
pole, gdje sa prednje strane postoji mehaničko oštećenje prečnika oko 7 mm,
koje se nalazi na 39 cm od donje ivice majice i na 13 cm od zamišljenog desnog
pazušnog šava. Opisana oštećenja su mogla nastati dejstvom projektila
ispaljenog iz ručnog vatrenog oružja, kakvo je pištolj.
Iz izvještaja o balističkom vještačenju broj 21500-127/1 sa nalazom i
mišljenjem vještaka B. B. i fotodokumentacije, proizilazi da su na vještačenje
dostavljene dvije čaura, na čijem dnu je oznaka ППУ -92-6,35. Sporne čaure su
kalibra 6,35 mm, a na dnu istih postoje tragovi nastali ispaljenjem iz
vatrenog oružja izraženi od udarne igle, čela zatvarača i izbacača. U okviru
ovih tragova formirani su individualno izražene karakteristike koje imaju
identifikacionu vrijednost. Međusobnom komparacijom utvrđeno je da su sporne
čaure ispaljenje iz istog pištolja odgovarajućeg kalibra.
Iz medicinske dokumentacije na ime M. J., oštećenog B. L. i svjedoka T. N. i
nalaza i mišljenja vještaka medicinske struke dr. K. N. Ki br. 116-09 od
06.07.2009. godine, proizilazi da su u događaju od 11.06.2009. godine isti
zadobili povrede i to M. J. nagnječenje glave, koja povreda predstavlja u
vrijeme nanošenja laku tjelesnu povredu i nanešena je dejstvom tupine
mehaničkog oruđa. T. N. je zadobio nagnječenje glave sa krvnim podlivom kože u
lijevoj polovini potiljačnog predjela, koja povreda u vrijeme nanošenja
predstavlja laku tjelesnu povredu i nanešena je dejstvom tupine mehaničkog
oruđa, u šta bi spadalo stisnuta pesnica, šaka i slično. B. L. je zadobio
ustrijelnu ranu u predjelu desne polovine grudnog koša sa prisustvom vazduha u
podkožnom mekom tkivu i mišićima u predjelu desne dojke, sa oštećenjem plućnog
tkiva u predjelu desnog plućnog krila i sa sljedstvenim prisustvom krvi i
vazduha u desnoj grudnoj duplji, sa krvnim pdolivom tkiva srčane kesne, sa
rascjepom i krvnim podlivom desne kupole prečage, sa oštećenjem i krvnim
podlivom tkiva jetre, sa krvnimpodlivom tkiva iza zidne trbušnice u predjelu
zadnjeg trbušnog zida i sa projektilom prisutnim u predjelu zgloba lijevog
kuka – iznad vrata lijeve butne kosti, koja povreda predstavlja u vrijeme
nanošenja tešku tjelesnu povredu opasnu po život i nanešena je dejstvom
projektila ispaljenog iz ručnog vatrenog oružja. Iz izjašnjenja istog vještaka
na glavnom pretresu od 12.04.2010. godine, proizilazi da je B. L. zadobio
ustrelinu nanešenu jednim projektilom, koji je „završio“ u predjelu zgloba
lijevog kuka, a „ušao“ u tijelo B. L. u predjelu desne strane grudnog koša.
Pravac kanala ustreline je s desna u lijevo i odozgo na niže. Projektil je
ispaljen sa desne bočne strane B. L. i u situaciji kada se onaj koji je
ispalio projektil nalazio iznad B. L.. Ako se napadač nalazio u stojećem
položaju na razdaljini od dva metra od oštećenog, onda se oštećeni nije
nalazio u uspravnom položaju tijela već najvjerovatnije u klečećem ili
sjedećem položaju. O povredama koje je zadobio M. J., vještak se izjasnio na
osnovu izvještaja ljekara specijaliste Urgentnog centra KC CG broj 6638 od
12.06.2009. godine, a u kojem je notirana dijagnoza nagnječenje glave. Na
osnovu istog izvještaja, vještak je zaključio da je povreda nanešena tupinom
mehaničkog oruđa, dok nije mogao utvrditi međusobni položaj napadača i
oštećenog, niti lokalizaciju i broj povreda, o kom oruđu se radilo i da li je
sila dejelovala jednokratno ili višekratno. Povrede koje je zadobio T. N.
mogle su nastati i dejstvom kamena, bilo bačenog, bilo da se kamen nalazi u
ruci napadača.
Iz izvještaja o analizi parafinskih rukavica broj 127-2/09, proizilazi da su
na analizu dostavljene „parafinske rukavice“ T. N., M. M., M. B., P. M., B. L.
i M. J.. Nakon izvršenih ispitivanja, na samolepljivim folijama skinutih sa
šaka M. J. dokazano je prisustvo barutnih čestica i ne može isključiti
mogućnost da je M. J. bio povezan sa procesom opaljenja metka iz vatrenog
oružja prije skidanja „parafinskih rukavica“. Na samolepljivim folijama sa
šaka ostalih lica nije dokazano prisustvo barutnih čestica.
Iz izvještaja Uprave polciije – Forenzičkog centra Danilovgrad o utvrđivanju
daljine pucanja broj 127/5, vještaka I. Lj., proizilazi da su istom centru,
dostaviljeni trik majica i šorts vlasništvo B. L., radi utvrdjivanja daljine
pucanja, to jest rastojanja usta cijevi vatrenog oružja do oštećenja na istom.
Vještačenjem je utvrđeno da ukolio su oštećenja na trik majici i šortsu B. L.,
nastala od projektila iz vatrenog oružja, tada su usta cijevi bila na
rastojanju većem od 90 cm do istih.
Iz izvještaja Uprave policije – Forenzički centar Danilovgrad o utvrđivanju
prisustva barutnih čestica broj 127/3, vještaka I. Lj., proizilazi da su istom
centru na vještačenje dostavljeni majica kratkih rukava i donji dio trenerke
vlasništvo M. J.. Vještačenjem je utvrđeno da je na majici kratkih rukava
dokazano prisustvo barutnih čestica.
Iz izvještaja o vještačenju broj 21500-376, sa nalazom i mišljenjem vještaka –
balističara B. B., proizilazi da je na vještačenje dostavljen pištolj oznake
„Zastava“ kalibar 6,35 mm, fabrički broj T770521, niklovan. Predmetni pištolj
nije u proizvodnom katalogu proizvođača „Zastava“ i nije originalni fabrički
proizvod. Radi se o startnom pištolju, kod kojeg je izmijenjena cijev kalibra
8mm startni i umetnuta cijev prilagođena za kalibar 6,35mm. Usadnik i navlaka
su od neadekvatnih materijala. Optičkim pregledom brisa cijevi, pomoću tampona
vate i hemijskom analizom – difenilaminskim testom, utvrđeno je da je iz
predmetnog pištolja pucano, nakon čega cijev nije čišćena ni podmazivana. U
cilju ispitivanja ispravnosti iz predmetnog pištolja ispaljena je određena
količina municije odgovarajućeg kalibra i tom prilikom je konstatovana
određena neispravnost. Predmetni pištolj je nepouzdan odnosno djelimično
neispravan. Na vještačenje su dostavljene i dvije čaure, koje su bile predmet
vještačenje i komparacijom spornih čaura sa probnim čaurama ispaljenim iz
predmetnog pištolja, pronađene su podudarne karakteristike, što znači da su
dvije sporne čaure isplajene iz predmetnog pištolja.
Iz potvrde Uprave policije – Ispostava Danilovgrad službeni broj od
26.06.2009. godine o privremenom oduzimanju predmeta od B. M., proizilazi da
su ovlašćeni službenici policije privremeno oduzeli od istog pištolj „Zastava“
cal. 6,35, fabrički broj T 770521 sa okvirom bez municije.
Iz izvještaja ljekara specijaliste oftamologa KC CG broj 6198 od 01.03.2009.
godine, na ime M. J. proizilazi da je strogo zabranjeno, eventualno, nanošenje
tjelesnih povreda istom.
Iz izjašnjenja vještaka medicinske struke dr. K. N. na glavnom pretresu od
12.04.2010. godine, a nakon uvida izvještaja ljekara specijaliste oftamologa
KC CG broj 6198 od 01.03.2009. godine, na ime M. J. proizilazi da je
formulacija konstatovana u izvještaju neubičajna i izvještaj urađen za
određenu namjenu, jer je, naravno, svakom pacijentu, bez obzira na vrstu
bolesti, strogo zabranjeno da mu se nanose tjelesne povrede. U izvještaju je
navedena dijagnoza obostra ceratoconus, a to je urođeno oboljenje rožnjače i
notirano je da je dana 25.04.2008. godine M. J. izvršena operacija lijevog oka
i to takozvana perforativna transplatacija rožnjače, a dana 01.03.2009. godine
operacija na desnom oku i to takozvana laminarna transplatacija rožnjače.
Vještak je zaključio da među datumima postoji nelogičnost s obzirom da je
izvještaj izdat 01.03.2009. godine kada se još nije znalo kad će biti
operacija desnog oka. U savremenoj oftamologiji postoji velika uspješnost
ovakvih operativnih zahvata i s obzirom na činjenicu da se kritični događaj
odigrao 11.06.2009. godine, četranest i po mjeseci poslije operacije lievog
oka i dva i po mjeseca poslije operacije desnog oka, vještak je zaključio da
to oboljenje nije imalo nikakvog uticaja na nanošenje tjelesne povrede B. L.
vatrenim oružjem.
Iz nalaza i mišljenja vještaka medicinske struke – oftamologa dr. A. A. – Z.
od 18.06.2010. godine i izjašnjenja istog vještaka, na glavnom pretresu
proizilazi, nakon uvida u medicinsku dokumentaciju, iz spisa predmeta, da M.
J. ima oslabljen vid na oba oka, tačnije slabovid je uslijed urođenih
distrofičnih promjena na rožnjačama oba oka i da je vid na desnom oku, bio
uvijek bolji. Prije prve operacije, koja je izvršena aprila 2008. godine, na
lijevom oku, konstatuje se medicinsko slijepilo na istom, dok je desno oko
bilo slabovido. Aprila 2009. godine izvršena je operacija i na desnom oku i
vid se popravio. Postoperativno obostrano je poboljšana vidna oštrina pa je M.
J. u katergoriji slabovidih osoba, uz naglašeni savjet da se ne izlaže lošim
higijenskim i ostalim egzogenim agensima i da pazi od povrijeđivanja očiju
koje su postoperativno osjetljive. Vještak je zaključila da je M. J. u
kategoriji slabovidih osoba, tako da mu vidna oštrina na desnom oku iznosi 30%
od normalne, to znači da pri ambulatnom ispitivanju može da pročita tri reda
ponuđenih simbola, a na lijevom 10% od normalne i može da pročita prvi red, i
da je M. J. sa istom oštrinom mogao uočiti oštećenog na 5 do 6 metara.
Izjašnjavajući se na glavnom pretresu vještak je zaključila da sa ovakvim
procentom vida koje je utvrdila kod M. J. isti nije sposoban da upravlja
vozilom u noćnim uslovima.
Iz fotodokumentacije Uprave policije – Područne jedinice Podgorica broj
17-28-244-1078/1983 od 12.06.2009. godine, predstavljena je pretraga terena na
magistralnom putu P. – D., od ...“ do benzinske pumpe.
Iz nalaza i mišljenja komisije vještaka u sastavu neuropsihijatra prof. dr. S.
M., psihijatra Dr Ž. G. i psihologa B. S. I., koji su obavili sudsko -
psihijatrijsko vještačenje optuženog M. J., na temelju podataka iz spisa
predmeta, medicinskoj dokumentaciji i neposrednim psihijatrijskim i
psihološkim pregledom optuženog, utvrdjuje se, da je optuženi osoba očuvanih
intelektualnih sposobnosti, jednostavne strukture ličnosti, sa niskim pragom
tolerancije na fustracije sa prisutnim elementima bazalne anksioznosti,
odnosno otežane kontrole impulsa, koji pokazuje krakaterološke promjene
emocionalno-nestabilnog poremećaja ličnosti, čiji su dominantni simptomi u
izraženim impulsivnim radnjama, bez dovoljnog uvida u posljedice, sa
afektivnom nestabilnošću i promjenama raspoložena u smislu disporije, odnosno
izliva intezivne ljutnje, koji mogu dovesti do nasilja. Iz nalaza se dalje
utvrdjuje, da je optuženi dugogodišnji korisnik anabolika i steroida, čiji
efekti se ispoljavaju u teškim promjenama raspoloženja, poremećaju afektivnih
funkcija, koje se mogu ispoljavati stanjima napetosti i razdraženosti u dužem
trajanju, a što je dodatni faktor koji dovodi do niskog praga na frustracije
kod optuženog. Nadalje, vještaci su utvrdili, da je optuženi fizički
hendikepirana osoba sa slabovidošću, uzrokovanim oftamološkim oboljenjem i
operativnim zahvatom srčanih zalistaka, da se radi o osobi sa niskim prosjekom
inteligencije, a u ličnosti je jako izražena introverzija, obzirom, da je
optuženi neprovjerljiva, neposlušna, pasivna i neprijemčiva osoba za uticaje
sa strane, što navodi na zaključak, da se radi o nezreloj impulsivnoj osobi,
sklonoj komfliktima i svadjama. Analizom deliktne situacije vještaci su
procijenili i forenzičko-psihijatrijski odnosu optuženog i krivičnog djela
stavljenog mu na teret, uz posebnu pažnju na procjenu eventualno afektivnog
stanja optuženog u vrijeme izvršenja krivičnog djela, pa su utvrdili, da je u
predeliktnom periodu postojao komflikt izmedju optuženog i oštećenog B. L.,
koji se manifestovao kroz fizički sukob, u kojoj situaciji se optuženi našao u
neposrednoj životnoj ugroženosti, obzirom da se radi o hendikepiranoj osobi, a
što je kod istog generisalo stanje afekta, straha, razdraženosti i bijesa
jakog inteziteta, koji afekat je nakon smirivanja komfliktne situacije do
okolnosti drugog fizičkog sukoba izgubio na svojoj jačini. U neposrednoj
deliktnoj situaciji kod ponovnog komflikta, na način kako je to optuženi
predstavio, došlo je do pojave afekta straha, razdraženosti i bijesa jakog
inteziteta uzrokovanim provokativnim ponašanjem oštećenog, čemu je doprinijelo
ponašanje oštećenog u predeliktnom periodu, koje je kod optuženog
prouzrokokvalo stanje napetosti i kumuliranog afekta straha, zbog
nepredvidivog ponašanja oštećenog. Na takav zaključak upućuje i djelimična
amnezija optuženog u kratkom periodu izvršenja krivičnog djela, a što je
posljedica kvalitativnih poremećaja svijesti na nivou pomućenja svijesti
uzrokovanih afektom jakog inteziteta. Nadalje, analizom deliktne situacije na
način kako je to predstavio oštećeni B. L. u svom iskazu, te svjedok M. M., u
tom slučaju nedostajalo bi provokativno ponašanje oštećenih, a time i
subjektivno doživljavanje neposredne životne ugroženosti optuženog, pa se u
tom slučaju ne može cijeniti, da se optuženi nalazio u stanju afekta jakog
inteziteta. Stoga je komisija vještaka dala alternativno mišljenje, da se
optuženi M. J. u vrijeme izvršenja krivičnog djela nalazio u stanju afekta,
straha, razdraženosti i bijesa jakog inteziteta, koji odgovara stanju
privremene duševne poremećenosti, u kom stanju je sposobnost shvatanja značaja
djela, kao i mogućnost upravljanja postupcima u vrijeme izvršenja krivičnog
djela kod optuženog bila bitno smanjena, pod uslovom, da sud kao objektivnu
prihvati odbranu optuženog, odnosno, ukoliko se prihvati iskaz oštećenog B.
L., koji direktno ne upućuje na sopstveno nasilje u odnosu prema optuženom,
odnosno, iskaz svjedoka M. M., koji nasuprot odbrani optuženog navodi, da se
optuženi provokativno ponašao, u tim okolnostima, optuženi se nije nalazio u
stanju neposredne životne ugroženosti, pa time ni u stanju afekta straha,
razdraženosti i bijesa jakog inteziteta, već se radilo o afektu srednjeg
inteziteta, u kojim okolnostima je mogućnost shvatanja značaja djela, kao i
mogućnost upravljanja postupcima u vrijeme izvršenja krivičnog djela kod
optuženog bila smanjena, ali ne i bitno.
Predstavnik komisije vještaka dr. G. Ž. je na glavnom pretresu u ime komisije
u cjelosti ostao pri pisanom nalazu i mišljenju, s tim što je objasnio, da je
kod optuženog M. J. globalno sjećanje očuvano, vezano za neposredni dogadjaj,
ali da su prilikom pregleda-intervjua postojali neki sitni detalji koji se
odnose na konflikt, kojih se optuženi nije sjećao. Dalje je objasnio, da se
optuženi nalazio u afektu straha, razdraženosti i bijesa jakog inteziteta, ali
da je u vrijeme deliktne situacije dominirao afekat straha, usljed
subjektivnog osjećaja životne ugroženosti kod optuženog.
Sud je nalaz i mišljenje, te usmeno izjašnjenje predstavnika komisije vještaka
cijenio kao stručno, objektivno, jasano i zasnovano na pravilima struke i
nauke, pa je isto u cjelosti prihvatio.
Iz izvoda iz kaznene evidencije za optuženog M. J. MUP-a RS-Sekretarijata u
Beogradu od 09.05.2011.godine, utvrdjuje se da isti nije osudjivan.
Iz izvoda iz kaznene evidencije za optuženog P. M. Uprave policije PJ
Podgorica od 07.03.2011. godine, utvrdjuje se da isti nije osudjivan.
Cijeneći rezultate cjelokupnog dokaznog postupka, navode optužbe i odbrane
optuženih, te sve provedene dokaze, kako pojedinačno, tako i u njihovoj
medjusobnoj povezanosti, ovaj sud nalazi, da je optuženi M. J. izvršio
krivično djelo ubistvo u pokušaju iz čl. 143. u vezi čl. 20. Krivičnog
zakonika, u sticaju sa krivičnim djelom nedozvoljeno držanje oružja i
eksplozivnih materija iz čl. 403. st. 1. Krivičnog zakonika, a optuženi P. M.
krivično djelo pomoć učiniocu poslije izvršenog krivičnog djela iz čl. 387.
st. 2. krivičnog zakonika, na način, mjesto i u vrijeme, kako je to bliže
predstavljeno u izreci presude.
Naime, provedenim dokazima na glavnom pretresu, sud je nesumnjivo utvrdio, da
je predmetnom dogadjaju koji se desio u P. ispred ..., dana .... godine, oko
23,00 časova, prethodio dogadjaj koji se desio U ..., oko 22,00 sata, kada je
došlo do medjusobnog sukoba izmedju optuženog M. J. sa jedne strane i
oštećenog B. L. sa druge strane, a povodom saobraćajnog udesa koji se desio u
tom bulevaru, na način, što je oštećeni B. L. upravljajući vozilom marke
"...", krećući se iza vozila "...", kojim je upravljao optuženi M. V., istog
udario sa zadnje strane, nakon čega su i optuženi i oštećeni izašli iz svojih
vozila, da bi nakon kraće prepirke oštećeni B. L. udario optuženog M. J. u
predjelu glave, nanijevši mu tom prilikom laku tjelesnu povredu u vidu
nagnječenja glave.
Naprijed utvrdjeno činjenično stanje, ovaj sud je nesumnjivo utvrdio, kako iz
navoda odbrane optuženog M. J., tako i iskaza svjedoka oštećenog B. L., te
svjedoka U. S., P. Đ., M. D. i M., sadržine medicinske dokumentacije na ime
optuženog M. J., te nalaza i mišljenja stalnog sudskog vještaka medicinske
struke dr. K. N..
Naime, optuženi M. J. je u svojoj odbrani naveo, da je kritične noći oko 22,00
sata, upravljao vozilom marke "...", da su se sa njim u vozilu nalazili
njegovi drugovi P. Đ. i U. S., da su se kretali prema naselju ... i u blizini
dragstora "...", vozilo koje se kretalo iza njega marke "..." udarilo u zadnji
kraj vozila kojim je on upravljao, nakon čega se on zaustavio, kao i vozilo
"...", iz kojeg su izašla tri momka i dvije djevojke, koji su se odmah
zaletjeli prema njemu, a jedan od njih, kojeg je kasnije prepoznao kao B.Ll,
mu je najprije uputio riječi "šta ti izigravaš ovdje nekog mangupa", a zatim
ga stisnutom pesnicom udario u predjelu glave, što su učinili i drugovi B.,
koji su nastavili da ga udaraju.
Citiranu odbranu optuženog potvrdili su i svjedoci U. S. i P. Đ. u svojim
svjedočkim iskazima, u kojima su naveli, da su se kritičnom prilikom nalazili
u vozilu optuženog, kada ih je u blizini dragstora "..." udarilo vozilo "..."
odpozadi, iz kojeg je potom izašlo 4,5 ljudi, nakon čega je optuženom M.
prišao vozač "...", počeo da se svadja sa njim, nakon čega su momci koji su
izašli iz vozila "..." počeli da udaraju M..
I oštećeni B. L. nije sporio činjenicu, da je kritičnom prilikom došlo do
sudara izmedju vozila kojim je on upravljao i vozila "..." kojim je upravljao
optuženi u naselju ..., nakon čega je došlo do medjusobno udaranja izmedju
njega i optuženog M., da bi potom napustili lice mjesta, a što su posvjedočili
i svjedoci M. M. i D. u svojim iskazima navodeći, da su se kritičnom prilikom
nalazili u vozilu marke "...", kojim je upravljao oštećeni B., kada je u
naselju ... došlo do sudara B. sa vozilom marke "..." kojim je uprvljao
optuženi, s tim što se svjedok M. M. izjasnio da je tom prilikom došlo samo do
prepirke i guranja izmedju oštećenog B. i optuženog M., dok je svjedok M. D. u
svom iskazu na glavnom pretresu ustvrdio, da je tom prilikom došlo do kontakta
optuženog M. sa jedne strane, njega i oštećenog B. L. sa druge strane, na
način što su medjusobno razmjenjivali udarce. Da je optuženi M. J. tom
prilikom zadobio laku tjelesnu povredu u vidu nagnječenja glave, te da je ista
nanešena dejstvom tupine mehaničkog orudja, u što bi spadalo stisnuta šaka,
pesnica ili slično, ovaj sud je nesumnjivo utvrdio, kako iz medicinske
dokumentacije na ime optuženog M. J., te stručnog i objektivnog nalaza i
mišljenja stalnog sudskog vještaka medicinske struke dr. K. N..
Nadalje, provedenim dokazima na glavnom pretresu sud je nesumnjivo utvrdio, da
se optuženi M. J. iste noći oko 23,00 časova, zajedno sa optuženim P. M. i
svjedokom T. N. svojim vozilom marke "...", dovezao do .... u P., i svoje
vozilo parkirao na ulici ispred prvog kamenog kioska, naspram ..., gledano iz
pravca centra grada, nakon čega je iz vozila izašao svjedok T. N. i zaputio se
u pravcu ..., u namjeri da potraži svjedoke M. D. i M. M., koje je od ranije
poznavao i zamoli ih da posreduju kod oštećenog B. L., kako bi se isti pomirio
sa optuženim M. J. i tom prilikom ispred .... zatekao oštećenog B. L. u
društvu svjedoka M. M., kojima je prišao i nakon kraćeg razgovora sa
oštećenim, došlo je do prepirke izmedju njih, iz razloga, što je oštećeni
odbio da se pomiri sa optuženim M., nakon čega je izmedju svjedoka T. i
oštećenog B. došlo i do fizičkog kontakta, kojom prilikom je oštećeni B. prvi
udario svjedoka T. N. pesnicom u predjelu glave, nanijevši mu tom prilikom
laku tjelesnu povredu u vidu nagnječenja glave sa krvnim podlivom kože u
lijevoj polovini potiljačnog predjela, nakon čega je svjedok T. N. uzvratio
udarac oštećenom B. U tom trenutku iz vozila marke "..." izlaze optuženi M. J.
i P. Đ. i kreću u pravcu mjesta gdje se nalaze oštećeni B. L. i svjedok T. N.
i to izmedju prve kamenog kioska i ..., kojom prilikom je optuženi M. J.
izvadio pištolj marke „Crvena Zastava“, kalibra 6,35 mm, fabričkog broja
T770521, koji je neovlašćeno nabavio i neovlašćeno držao u svom vozilu, isti
repetirao i sa razdaljine od 1-2 metra, ispalio dva projektila u pravcu tijela
oštećenog B. L., od kojih ga je jedan pogodio u predjelu desne strane grudnog
koša, nanoseći oštećenom tom prilikom tešku tjelesnu povredu opasnu po život u
vidu ustrelne rane u predjelu desne polovine grudnog koša, sa prisustvom
vazduha u potkožnom mekom tkivu imišićima u predjelu desne dojke, sa
oštećenjem plućnog tkiva u predjelu desnog plućnog tkiva i sa sljedstvenim
prisustvom krvi i vazduha u desnoj grudnoj duplji, sa krvnim podlivom ktiva
srčane kese, sa rascjepom i krvnim podlivom desne kupole pregače, sa
oštećenjima i krvnim podlivom ktiva jetre, krvnim podlivom tkiva iza zidne
trbušnice u predjelu zadnjeg trbušnog zida, nakon čega je zajedno sa optuženim
P. i svjedokom T. vozilom napustio lice mjesta.
Ovakvo utvrdjeno člinjenično stanje nesumnjivo proizilazi, iz navoda odbrane
optuženog M. J., iskaza oštećenog B. L., te saslušanih svjedoka T. N., M. M.,
M. D., M. M. i P. I., te materijalnih dokaza provedenih u postupku i to
sadržine službene zabilješke Uprave policije PJ Podgorica, Ku.br. 866/09 od
13.06.2009. godine, sačinjene povodom uvidjaja na licu mjesta, skice lica
mjesta i fotodokumentacije, izvještaja o kriminalističkom pregledu lica mjesta
kao i sadržinom nalaza i mišljenja vještaka medicinske struke dr. K. N,
izvještaja o balističkom, trasološkom, vještačenju parafinskih rukavica i
daljine pucanja Forenzičkog centra u Danilovgradu.
Da se predmetni dogadjaj desio dana …. godine, oko 23,00 sata, na …., kod … u
P., lijevo iza kamenih kućica, nesumnjivo proizilazi, iz sadržine službene
zabilješke Uprave policije PJ Podgorica, Ku.br. 866/09 od 13.06.2009. godine,
u kojoj je konstatovano da su na licu mjesta zatečeni tragovi krivičnog djela
i to dvije čaure, od kojih je jedna pronadjena lijevo od kamene kućice na
dijelu betonske podloge, odnosno kod zadnje strane prve kamene kućice,
najbliže … ispred pomoćnih vrata, jedan metak, kao i tragovi krvi, koji su se
nalazili na betonskoj podlozi, a što je sve prikazano na skici lica mjesta i
fotodokumentaciji Uprave policije PJ Podgorica od 11.06.2009. godine, u koju
je sud izvršio uvid na glavnom pretresu. Nadalje, iz izvještaj o
kriminalističko-tehničkom pregledu lica mjesta Uprave policije PJ Podgorica
br. 1983/09 od 14.06.2009. godine, nesumnjivo proizilazi, da su predmeti
krivičnog djela zatečeni na licu mjesta izuzeti i upućeni na Forenzički centar
radi daljeg vještačenja.
Optuženi M. J. u navodima svoje odbrane nije sporio činjenice, da je kritične
noći zajedno sa optuženim P. M. i svjedokom T. N. svojim vozilom "…" došao do
…, da je vozilo parkirao na ulici ispred kamenog kioska, nakon čega je iz
vozila izašao svjedok T. N., u namjeri da pronadje oštećenog B. L. i njegovoe
drugove i posreduje u mirenju izmedju njega i oštećenog, dok je on zajedno sa
optuženim P. M. ostao u automobilu. Takodje, optuženi nije sporio činjenice,
da je kritičnom prilikom, iz pištolja, za koji nije posjedovao oružni list,
marke "Crvena zastava", cal 6,35 mm, a koji pištolj je držao u svom
automobilu, ispalio najmanje dva projektila u pravcu tijela oštećenog Bokan
Luke, kada se od njega nalazio na udaljenosti od 1-2 metra, a što se
potvrdjuje i sadržinom izvještajima o vještačenju parafinskih rukavica
Forenzičkog centra u Danilovgradu br. 127-2/2009 i br. 127/3, iz kojih
nesumnjivo proizilazi, da je na samolepljivim folijama skinutih sa šaka
optuženog M. J., dokazano prisustvo barutnih čestica, što ukazuje, da je ovaj
optuženi bio povezan sa procesom opaljenja metka iz vatrenog oružja, odnosno
da je na garderobi optuženog koja je bila predmet vještačenja i to majici
kratkih rukava i donjem dijelu trenerke dokazano prisustvo barutnih čestica,
dok iz izvještaja istog centra br. 127/5 o utvrdjivanju daljine pucanja
nesumnjivo proizilazi, da je rastojanje usta cijevi vatrenog oružja od tijela
oštećenog B. L. bila na rastojanju većem od 90 cm, obzirom, da na garderobi
oštećenog koja je bila predmet vještačenja nije dokazano prisustvo barutnih
čestica, a čime se potvrdjuje naprijed citirana odbrana optuženog.
Nadalje, odbrana optuženog M. J. u pogledu činjenica koje su prethodile samom
dogadjaju potvrdjuje se i odbranom optuženog P. M., te iskazom svjedoka T. N.,
koji su naveli, da su kritičnom prilikom sa optuženim M. J., njegovim vozilom
dovezli do …, gdje je optuženi zaustavio vozilo na ulici, nakon čega je
svjedok T. izašao iz vozila, u namjeri da pronadjne oštećenog B. i posredjuje
izmedju njega i optuženog M., kako bi se isti pomirili, a vezano za dogadjaj
koji se odigrao sat vremena ranije u …. Tako je i svjedok T. naveo, da se po
izlasku iz automobila kod … susreo sa oštećenim B. i svjedokom M. M., da je
pokušao da razgovara sa oštećenim, u cilju da se isti pomiri sa optuženim M.,
što je oštećeni B. odbio, nakon čega je došlo do prepirke izmedju njega i
oštećenog B., a zatim i fizičkog kontakta, kada je oštećeni pesnicom udario
svjedoka T., koji mu je potom uzvratio, nakon čega je čuo nekoliko pucnjeva,
ali u tom trenutku nije znao ko je pucao.
I svjedoci M. M. i M. D. su u svojim iskazima posvjedočili, da je kritičnom
prilikom ispred …, najprije došlo do verbalnog konflikta, a zatim i do
fizičkog sukoba izmedju oštećenog B. L. sa jedne strane i optuženog M. J., P.
Đ. i svjedoka T. N. sa druge strane, nakon čega su se začuli pucnji, dok je
svjedok M. D. bio eksplicitan, navodeći u svom iskazu da je vidio optuženog M.
J. kako kritičnom prilikom dolazi iz pravca ulice gdje je bilo parkirano
vozilo "…", repetira pištolj i počinje da puca. Isto tako i svjedok P. I. je u
svom iskazu posvjedočio, da je kritične noći bio u društvu sa M. M. preko puta
…, kada je primijetio prepirku izmedju nekih momaka, medju kojima je uočio B.
L., M. D. i M., zbog čega je prišao da vidi o čemu se radi, kada je vidio da
su se oštećeni B. i jedan nepoznati momak prepirali, pa je zajedno sa M. M.
prišao da ih razdvoji, da bi u jednom trenutku začuo neku viku iza svojih
ledja, što je bio razlog da se okrene i vidi momka sa pištoljem u ruci, koji
je krenuo prema B. L. i iz pištolja ispalio 3-4 hica sa udaljenosti ne veće od
2-3 metra i to u renutku kada se oštećeni B. nalazio u ležećem položaju na
pločniku, a što je potvrdio i svjedok M. M. u svom iskazu navodeći, da je
kritičnom prilikom vidio jednog ćelavog momka koji je krenuo prema njemu, B. i
T., a zatim napravio korak-dva i iz trenerke izvadio pištolj i počeo da puca.
U iskaze ovih svjedoka sud nije imao razloga da sumnja, obzirom, da njihovi
iskazi nijesu dovedeni u sumnju ni jednim dokazom provedenim u postupku, pa ni
navodima odbrane optuženog M. J., koji nije sporio da je kritičnom prilikom iz
predmetnog pištolja pucao u pravcu oštećenog B. L..
Da je optuženi M. J. kritičnom prilikom ispalio projektile iz pištolja marke
„Crvena Zastava“, kalibra 6,35 mm, fabričkog broja T770521 od kojih je jedan
projektil pogodio oštećenog B. L., nesumnjivo je utvrdjeno iz izvještaja o
vještačenju br. 21500-376, sa nalazom i mišljenjem vještaka balističara B. B.,
iz kojeg nesumnjivo proizilazi, da je iz predmetnog pištolja pucano, nakon
čega cijev nije čišćena, da je predmetni pištolj i pored odredjenih
nepravilnosti u funkcionalnom stanju, obzirom da je vještak iz njega ispalio
odredjenu količinu municije odgovarajućeg kalibra, nakon čega je komparacijom
nespornih čaura i spornih čaura pronadjenih na licu mjesta utvrdio podudarne
karakteristike, što znači, da su sporne čaure ispaljene iz predmetnog
pištolja.
Koliko projektila je kritičnom prilikom pogodilo oštećenog B. L., gdje se
nalazi ulazna rana, te vrstu i težinu tjelensih povreda kod oštećenog, sud je
na nesumniv način utvrdio iz nalaza i mišljenja stalnog sudskog vještaka
medicinske struke dr. K. N. i njegovog umesnog izjašnjenja, iz koga se
nesumnjivo utvrdjuje, da je oštećeni B. L. u predmetnom dogadjaju zadobio
ustrelnu ranu u predjelu desne polovine grudnog koša sa prisustvom vazduha u
potkožnom mekomtkivu i mišićima u predjelu desne dojke, sa oštećenjem plućnog
tkiva u predjelu desnog plućnog krila i sa sljedstvenim prisustvom krvi i
vazduha u desnoj grudnoj duplji, sa krvnim podlivom tkiva, srčanekese sa
rascjeppom i krvnim podlivom desne kupole prečage, sa oštećenim i krvnim
podlivom tkiva jetre, sa krvnim podlivom tkiva iza zidne trbušnice u predjelu
zadnjeg trbušnog zida i sa projektilom prisutnim u predjelu zgloba lijevog
kuka-iznad vrata lijeve butne kosti, a koja povreda se u vrijeme nanošenja
kvalifikuje kao teška tjelesna povreda opasna po život. Iz nalaza istog
vještaka i njegovog usmenog izjašnjenja sud je utvrdio, da je pravac kanala
ustreline s desna ulijevo i dozgo naniže, što ukazuje da su usta cijevi
predmetnog pištolja, iz kojeg je optuženi M. pucao, bila okrenuta u desnu
bočnu stranu tijela B. L. i to u trenutku kada su se ista nalazila iznad
tijela B. L., a čime se potvrdjuje iskaz svjedoka P. I., očevidca predmetnog
dogadjaja, u čiji iskaz sud nije imao razloga da sumnja, da je optuženi M.
ispalio projektile u pravcu tijela oštećenog B., kada se oštećeni nalazio na
betonu, a lice koje je pucalo u stojećem položaju. Sa nalazom vještaka
medicinske struke saglasan je nalaz o trasološkom vještačenju garderobe
oštećenog B. L., gdje je na na prednjoj strani trik majce utvrdjeno mehaničko
oštećenje prečnika oko 7 mm, na 39 cm od donje ivice majice i 13 cm od desnog
pazušnog šava, koje oštećenje je nastalo dejstvom projektila ispaljenog iz
ručnog vatrenog oružja, kakav je pištolj.
Dakle, imajući u vidu naprijed utvrdjeno činjenično stanje, nesumnjivo se može
zaključiti, da je optuženi M. J. kritičnom prilikom u pravcu oštećenog B. L.
iz pištolja marke „Crvena Zastava“, kalibra 6,35 mm, fabričkog broja T770521,
ispalio najmanje dva projektila, od kojih je jedan pogodio oštećenog,
nanijevši mu tom prilikom tešku tjelesnu povredu opasnu po život u vidu rane
ustreline u predjelu desne strane grudnog koša.
Takodje, provedenim dokazima na glavnom pretresu nesumnjivo je utvrdjeno, da
je optuženi P. M., a nakon što se sa optuženim M. J. udaljio sa lica mjesta,
gdje je optuženi M. prethodno pucao u oštećenog B. L., iz vozila kojim je
upravljao optuženi M., u blizini D., kroz otvoren prozor, izbacio pištolj
marke „Crvena Zastava“, kalibra 6,35 mm, fabričkog broja T770521, a kako bi
prikrio sredstvo sa kojim je optuženi M. prethodno izvršio krivično djelo i na
taj način pomogao optuženom M. da ostane neotkriven.
Ovakvo utvrdjeno činjenično stanje prvenstveno proizilazi, iz odbrane
optuženog P. M., koji je naveo, da je kritičnom prilikom vidio da je optuženi
M. J. otvorio vrata suvozača na svom vozilu, uzeo pištolj iz ladice, a zatim
sa razdaljine sa 2-3 metra ispalio projektile u pravcu oštećenog B. L., nakon
čega je zajedno sa optuženim M., njegovim vozilom krenuo u pravcu manastrira
…, da bi na putu za N. u blizini D. kod hotela "…", uzeo pištolj koji je bio u
ladici sa desne strane, otvorio prozor i bacio pištolj na jednu livadu, a što
se potvrdjuje i navodima odbrane optuženog M. J., te iskazom svjedoka B. M.,
koji je predmetni pištolj pronašao na svom imanju.
Cijeneći naprijed utvrdjeno činjenično stanje, ovaj sud nalazi, da su se u
radnjama optuženog M. J. stekla sva bitna obilježja bića krivičnih djela
ubistvo u pokušaju iz čl. 143. u vezi čl. 20. Krivičnog zakonika, u sticaju sa
krivičnim djelom nedozvoljeno držanje oružja i eksplozivnih materija iz čl.
403. st. 1. Krivičnog zakonika, a u radnjama optuženog P. M. sva bitna
obilježja bića krivičnog djela pomoć učiniocu poslije izvršenog krivičnog
djela iz čl. 387. st. 2. Krivičnog zakonika, obzirom, da je u postupku
nesumnjivo utvrdjeno, da je optuženi M. J., postupajući na način kako je to
prethodno opisano, pokušao da liši života oštećenog B. L., na način, što je iz
predmetnog pištolja, koji je neovlašćeno nabavio suprotno čl. 15. Zakona o
oružju i koji je neovlašćeno držao u svom automobilu, suprotno čl. 11. Zakona
o oružju, ispalio projektile, od kojih je jedan pogodio oštećenog B. L.,
nanijevši mu tešku tjelesnu povredu opasnu po život u vidu rane ustreline
desne strane grudnog koša, dok je optuženi P. M. postupajući na način kako je
to prethodno opisano, izbacujući kroz prozor pištolj sa kojim je optuženi M.
prethodno pucao u oštećenog B., pomogao optuženom M. da ostane neotkriven u
izvršenju krivičnog djela ubistvo u pokušaju iz čl. 143. u vezi čl. 20.
Krivičnog zakonika, prikrivanjem sredstva kojim je djelo učinjeno. Iz
okolnosti konkretnog slučaja nesumnjivo proizilazi, da su optuženi predmetna
krivična djela izvršili sa direktnim umišljajem. Optuženi M. J. je u
potpunosti bio svjestan da pucajući iz vatrenog oružja-pištolja, više puta iz
neposredne blizine, u tijelo oštećenog B. L. i to dio tijela-grudi, gdje se
nalaze vitalni ljudski organi, istog može lišiti života, pa je to i htio, dok
se izostanak posledice-lišavanja života oštećenog ne može pripisati volji
optuženog, već sticaj drugih okolnosti, odnosno optuženi je bio svjestan da je
neovlašćeno nabavio i držao oružje, predmetni pištolj suprotno Zakonu, što je
optuženi priznao u svojoj odbrani, što sve znači, da je optuženi bio svjestan
svoga djela i htio njegovo izvršenje. Isto tako, iz okolnosti konkretnog
slučaja, nesumnjivo proizilazi, da je optuženi P. M. je bio svjestan da
postupajući na način kako je to prethodno opisano, bacajući kroz prozor
automobila pištolj, sa kojim je optuženi M. prethodno počinio krivično djelo
ubistvo u pokušaju iz čl. 143. u vezi čl. 20. Krivičnog zakonika, a za koje
krivično djelo je propisana kazna zatvora preko 5 godina, pomaže optuženom M.
da bude neotkriven u izvršenju tog krivičnog djela, prikrivanjem sredstva
kojim je djelo izvršeno, pa je to i htio, a na šta upućuju sve okolnosti
konkretnog slučaja, tj. činjenica, da je optuženi P. bio na licu mjesta, vidio
da je optuženi M. iz automobila izvadio pištolj, a zatim sa razdaljine od 2-3
metka, dva puta pucao u pravcu oštećenog B., a potom nakon izvršenog krivičnog
djela od strane optuženog M., na putu za N., dohvatio predmetni pištolj i
izbacio ga kroz prozor, a kako to otpuženi navodi u svojoj odbrani, što znači
da je optuženi bio svjestan svih elemenata predmetnog krivičnog djela i htio
njegovo izvršenje.
Pri ocjeni stanja svijesti optuženog M. J. u vrijeme izvršenja krivičnog
djela, sud je imao u vidu i nalaz i mišljenje komisije vještaka, koji su
obavili sudsko-psihijatrijsko vještačenje ovog optuženog, a koji su u svom
nalazu i mišljenju, analizom deliktne situacije, te podacima iz spisa predmeta
i obavljenog psihijatrijskog i psihološkog pregleda optuženog, dali
alternativno mišljenje u pogledu psihičkog stanja optuženog u vrijeme
izvršenja krivičnog djela, odnosno, da se optuženi M. J. nalazio u stanju
bitno smanjene uračunljivosti, usljed patološkog afekta, straha, razdraženosti
i bijesa jakog inteziteta, izazvanog subjektivnim odjećajem životne
ugroženosti zbog nepredvidivog ponašanja oštećenog, pod uslovom, da se kao
objektivna prihvati odbrana optuženog M., odnosno, da se optuženi nalazio u
stanju smanjene uračunljivosti, ali ne i bitno, usljed afekta straha,
razdraženosti i bijesa srednjeg inteziteta izazvanog stanjem napetosti i
kumuliranog straha zbog nepredvidivog ponašanja oštećenog, ukoliko se kao
objektivan prihvati iskaz oštećenog B. L., da izvršenju krivičnog djela sa
njegove strane, nije postojalo neposredno provokativno ponašanje, u vidu
agresivnog ponašanja. Polazeći od takvog stava, komisije vještaka, a imajući u
vidu prethodno utvrdjeno činjenično stanje, sud nalazi, da je optuženi M. J.
krivično djelo ubistvo u pokušaju iz čl. 143. u vezi čl. 20. Krivičnog
zakonika, učinio u stanju uračunljivosti, pri čemu je sposobnost shvatanja
značaja djela i mogućnost upravljanja postupcima bila smanjena, ali ne i
bitno, prvenstveno usljed afekta straha srednjeg inteziteta, izazvanog stanjem
napetosti i kumuliranog straha. Ovo iz razloga, što je tokom postupka,
provedenim dokazima na glavnom pretresu nesumnjivo utvrdjeno, da izvršenju
ovog krivičnog djela, nije predstojalo neposredno provokativno ponašanje sa
strane oštećenog B. L., na način kako je to optuženi naveo u svojoj odbrani,
da je oštećeni sa svojim društvom i kamenom pločom, koju je našao na trgu
ispred …, krenuo prema njemu, iz kog razloga se on povlačio prema svom
automobilu, koji je bio parkiran na ulici, ispred kamenog kioska, kada je iz
ladice suvozačevih vrata izvadio pištolj i sa razdaljine od 1-2 metra, ispalio
projektile u pravcu oštećenog B. L. kako bi ga zaplašio i spriječio u namjeri,
da ga kamenom pločom eventualno udari, obzirom, da su takvi navodi odbrane
opovrgnuti prije svega sadržinom uvidjajne dokumentacije, iz koje nesumnjivo
proizilazi, da su svi predmeti izvršenja krivičnog djela pronadjeni na
prostoru zadnje strane kamene kućice i …, tako i iskazom svjedoka oštećenog,
te saslušanih svjedoka M. M., D. i M., te P. I., iz kojih nesumnjivo
proizilazi, da je optuženi M. došao iz pravca parkiranog automobila na mjestu
gdje su se nalazili oštećeni B. i svjedok T. N., a na prostoru ispred Sat kule
i kamene kućice i iz predmetnog pištolja u pravcu oštećenog ispalio
projektile, od kojih je jedan oštećenog B. i pogodio u predjelu desne strane
grudi.
Sud je pritom cijenio i dogadjaj koji se desio u …., a nakon saobraćajnog
udesa koji su imali optuženi i oštećeni, a što predstavlja povod za naknadno
dešavanje kod …, pa je našao da taj dogadjaj nije presudno uticao na stanje
svijesti optuženog u vrijeme izvršenja predmetnog krivičnog djela i pored
činjenice, da je optuženi u tom dogadjaju zadobio laku tjelesnu povredu od
strane oštećenog B. L., iako sud objektivno iskazima saslušanih svjedoka
učesnika u predmetnom dogadjaju nije mogao utvrditi ko je skrivio incidentu
situaciju, jer su saslušani svjedoci u svojim iskazima različito prikazali sam
tok dogadjaja. Ovo imajući u vidu, nalaz i mišljenje komisije vještaka, te
usmeno izjašnjenje njenog predstavnika na glavnom pretresu, da je nakon tog
dogadjaja došlo do rasterećenja afekta kod optuženog, sa stepena jakog
inteziteta, na stepen srednjeg inteziteta, a imajući u vidu protek vremena
izmedju dva dogadjaja, te samo ponašanje optuženog u tom periodu, koje nije
karakteristično za afekat jakog inteziteta.
Imajući sve naprijed navedeno, sud je odbranu optuženog M. J., da je kritičnom
prilikom pucao u oštećenog B. L., u namjeri da ga zaplaši, a ne pogodi i kako
bi ga spriječio da ga udari kamenom pločom sa kojom je oštećeni krenuo prema
njemu, cijenio kao neosnovanu i sračunatu na izbjegavanje krivice. Osim toga,
neuvjerljivi su navodi odbrane optuženog M., koji je ranjavanje oštećenog B.
pokušao da opravda slabovidošću, a koji hendikep optuženog je nesumnjivo
utvrdjen iz sadržine medicinske dokumentacije, te nalaza i mišljenja vještaka
medicinske struke dr. K. N. i dr A. A. Z., a kod činjenice da je optuženi
vozač i da je kritičnom prilikom u noćnim uslovima upravljao vozilom.
Sud je posebno cijenio stav odbrane optuženog M., dat u završnoj riječi, da su
se u njegovim radnjama stekli svi bitni elementi bića krivičnog djela ubistvo
na mah u pokušaju, pa je sud takav stav odbrane cijenio kao neosnovan. Ovo iz
razloga, što krivično djelo ubistvo na mah iz čl. 145. Krivičnog zakonika,
čini lice koje drugog liši života na mah, doveden bez svoje krivice u jaku
razdraženost napadom, zlostavljanjem ili teškim vrijedjanjem od strane
ubijenog. Cijeneći elemente ovog krivičnog djela i dovodeći ih u vezu sa
nesumnjivo utvrdjenim činjeničnim stanjem, o čemu se sud prethodno izjasnio u
presudi, proizilazi, da u konkretnom slučaju izvršenju krivičnog djela nije
prethodio napad od strane oštećenog B. L., zlostavljanje ili teško
vrijedjanje, koje bi optuženog M. dovelo u stanje jake razdraženosti, o čemu
se sud takodje prethodno izjasnio u presudi, obzirom, da je nesumnjivo
utvrdjeno, da je kod optuženog u vrijeme izvršenja krivičnog djela postojalo
dominantno stanje afekta, straha srednjeg inteziteta, a kako to proizilazi iz
nalaza i mišljenja komisije vještaka i usmeno izjašnjenje predstavnika
komisije na glavnom pretresu, pa se stoga radnje optuženog ne mogu
kvalifikovati kao krivično djelo ubistvo na mah u pokušaju.
Sud je cijenio i ostale dokaze provedene u postupku, pa je našao da nijesu od
uticaja za drugačije presudjenje u ovoj krivično pravnoj stvari.
Odlučujući o kazni za optužene, Sud je najprije, u smislu čl. 42. Krivičnog
zakonika, cijenio sve okolnosti od kojih zavisi da kazna bude manja ili veća
(olakšavajuće ili otežavajuće okolnosti), pa je od olakšavajućih okolnosti na
strani optuženog M. J. cijenio njegov raniji život, tj. neosudjivanost, a što
je sud utvrdio iz izvoda iz KE za optuženog, izraženo žaljenje što je oštećeni
zadobio teške tjelesne povrede, te stav oštećenog B. L., koji se nije
pridružio krivičnom gonjenju optuženog M., dok otežavajućih okolnosti van
elemenata bića krivičnih djela nije bilo, pa je sud optuženom M. naprijed
navedne olakšavajuće okolnosti u odsustvu otežavajućih, cijenio kao naročito
olakšavajuće, a posebno činjenicu, da je jedno djelo ostalo u pokušaju, a da
se za pokušaj krivičnog djela učinilac može blaže kazniti, pa mu je sud shodno
čl. 48. st. 1., 45. i 46. Krivičnog zakonika, za krivično djelo ubistvo u
pokušaju iz čl. 143. u vezi čl. 20. Krivičnog zakonika, utvrdio kaznu ispod
zakonom propisanog minimuma u trajanju od 2 (dvije) godine, a za krivično
djelo nedozvoljeno držanje oružja i eksplozivnih materija iz čl. 403. st. 1.
Krivičnog zakonika, kaznu zatvora u trajanju od 3 (tri) mjeseca, a potom ga
primjenom odredbe čl. 48. st. 2. Krivičnog zakonika, osudio na kaznu zatvora u
trajanju od 2 (dvije godine i 2 (dva) mjeseca.
Optuženom P. M. kao olakšavajuću okolnost sud je cijenio njegov raniji život,
tj. neosudjivanost, a što je sud utvrdio iz izvoda iz KE za optuženog, dok
otežavajućih okolnosti nije bilo van elemenata bića predmetnog krivičnog
djela, pa je sud cijeneći naprijed navedenu olakšavajuću okolnost u odsustvu
otežavajućih, optuženog osudio na kaznu zatvora u trajanju od 3 (tri) mjeseca.
Sud je mišljenja da su ovako odmjerene kazne srazmjerne stepenu krivice
optuženih i težini počinjenih krivičnih djela i da predstavlja onu mjeru koja
je neophodno potrebna da bi se ostvarila svrha kažnjavanja iz čl. 32.
Krivičnog zakonika, da optuženi ubuduće ne vrše krivična djela u okviru opšte
svrhe izricanja krivičnih sankcija iz čl. 4. st. 2. Krivičnog zakonika.
Sud je optuženom M. J. shodno čl. 51. Krivičnog zakonika, u izrečenu kaznu
zatvora uračunao i vrijeme provedeno u pritvoru, počev od 12.06.2009. godine,
do 11.08.2009. godine i od 04.09.2009. godine do 21.09.2009. godine.
Na osnovu čl. 75. Krivičnog zakonika, sud je optuženom M. J. izrekao mjeru
bezbjednosti oduzimanje predmeta i to pištolja marke „Crvena Zastava“, kalibra
6,35 mm, fabričkog broja T770521, kao predmeta upotrijebljenog za izvršenje
krivičnog djela.
Kako su optuženi oglašeni krivim, sud ih je obavezao i na troškove plaćanja
krivičnog postupka, sudskog paušala u iznosu od 100 eura, dok je optuženi M.
J. obavezan i na plaćanje troškova za medicinsko vještačenje po vještaku dr.
K. N. u ukupnom iznosu od 137,5 eura, te komisije vještaka koji su obavili
sudsko-psihijatrijsko vještačenje u iznosu od 962,5 eura, sve u roku od 15
dana po pravosnažnosti presude, pod prijetnjom prinudne naplate, a shodno čl.
226. i 229. Zakonika o krivičnom postupku.
Sa izloženog, odlučeno je kao u izreci presude.
VIŠI SUD U PODGORICI
Dana, 21.06.2013. godine
Zapisničar PREDSJEDNIK VIJEĆA-SUDIJA
Novčić Slobodanka Predrag Tabaš
DN-a, po primjerak:
1. VDT Podgorica,
2. Optuženim,
3. Braniocu optuženih,
4. a/a.
Postupljeno, dana ___ godine