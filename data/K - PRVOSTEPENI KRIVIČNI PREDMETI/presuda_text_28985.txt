K-147/12
U IME CRNE GORE
VIŠI SUD U PODGORICI, u vijeću sastavljenom od sudije Jović Dragoja, kao
predsjednika vijeća i sudija Pavlićević Miljane i Vuković Ranke, kao članova
vijeća, uz učešće namještenika suda Cupara Mile, kao zapisničara, u predmetu
optuženog R.V., zbog krivičnog djela teško djelo protiv bezbjednosti javnog
saobraćaja iz člana 348 stav 2 u vezi člana 339 stav 1 Krivičnog zakonika,
nakon održanog glavnog i javnog pretresa, dana 28.02.2013. godine, kome su
prisustvovali zastupnik optužnice, Tomković Željko, zamjenik Višeg državnog
tužioca u Podgorici, optuženi i njegov branilac, T.D., advokat iz P.,
predstavnik oštećene porodice L.D. i njihov punomoćnik I.M., advokat iz P.,
donio je i dana 06.03.2013. godine, javno objavio
P R E S U D U
OPTUŽENI R.V., od oca I., rodjen ... godine u M., nastanjen u M., ul. N. broj
..., državljanin R.F., privremeno nastanjen u B., V.V. .., oženjen, otac dvoje
maloljetne djece, srednjeg imovnog stanja, u pritvoru od 12.04.2010.godine
K R I V J E
Zato što je:
Dana 12.04.2010. godine, oko 16,45 časova, u B., na raskrsnici B.J.p. i B.S.,
nepridržavajući se saobraćajnih propisa iz čl.13 st.1, čl.38 st.3 i čl.200
st.1 ZOOBS-a na putevima, ugrozio saobaćaj i doveo u opasnost život i tijelo
ljudi, na način što je upravljao putničkim motornim vozilom, marke "B", reg.
oznake .. ..., u pijanom stanju, pri koncentraciji od 1,74 promila apsolutnog
alkohola u krvi, usljed koje alkoholisanosti nije bio sposoban da bezbjedno
upravlja vozilom, te priikom prolaska kroz raskrsnicu, za vrijeme dok je na
uređaju za davanje svjetlosnih saobraćajnih znakova bilo upaljeno žuto
trepćuće svjetlo, koje je obavezivalo da se kreće uz povećanu opreznost, nije
obratio pažnju na pješaka - oštećenog L.R., koji se nalazio na kolovozu,
prelazeći kolovoz sa lijeve na desnu stranu, gledano iz pravca kretanja
optuženog, uslijed kojih propusta je došlo do kontakta prednjeg lijevog dijela
vozila optuženog i oštećenog, kojom prilikom je oštećeni zadobio teške
tjelesne povrede u vidu oštećenja po život važnih moždanih centara zbog
preloma kostiju lobanje, od kojih povreda je kod oštećenog nastupila smrt,
čime je izvršio krivično djelo teško djelo protiv bezbjednosti javnog
saobraćaja iz čl. 348 st. 2 u vezi čl. 339 st.1 Krivičnog zakonika,
pa ga sud, primjenom navedenih zakonskih propisa, te čl. 36, 42 i 51 Krivičnog
zakonika, i čl. 374 Zakonika o krivičnom postupku
O S U Đ U J E
na kaznu zatvora u trajanju od 3 (tri) godine, u koju mu se uračunava vrijeme
provedeno u pritvoru, od 12.04.2010. godine, od 18,00 časova, pa nadalje.
Obavezuje se optuženi da na ime troškova krivičnog postupka, uplati u korist
budžeta Crne Gore, iznos od 2.841,45 €, a na ime sudskog paušala 200,00 eura,
u roku od 15 dana po pravosnažnosti presude.
Predstavnik oštećene porodice pokojnog L.R., se upućuje da imovinskopravni
zahtjev za naknadu štete u cjelini ostvaruje u parničnom postupku.
O b r a z l o ž e nj e
Više državno tužilaštvo u Podgorici optužnicom KT. br. 116/10 od 05.07.2010.
godine, preciziranom na glavnom pretresu od 08.10.2010. godine, koju je
zastupao pomenuti zamjenik stavilo je optuženom na teret izvršenje krivičnog
djela teško djelo protiv bezbjednosti javnog saobraćaja iz člana 348 stav 2 u
vezi člana 339 stav 1 KZ, koje je činjenično bliže opisano u izreci presude.
Sud nije prihvatio i unio u činjenični opis nove banketne norme, koje je
zastupnik optužnice dodao prije davanja završnih riječi na glavnom pretresu od
07.02.2013. godine, zato što je to učinio nakon ukidanja prvostepene presude
K.br. 333/10 od 18.04.2012. godine protiv koje je Viši državni tužilac u
Podgorici izjavio žalbu samo zbog odluke o kazni i ovaj stav suda je je u
skladu sa obavezujućim stavom koji je Vrhovni sud Crne Gore izrazio u presudi
KŽ-I br.13/11 od 21.02.2011. godine.
Sud je u dokaznom postupku u skladu sa zakonom neposredno saslušao
predstavnika oštećene porodice L.D., te vještake neuropsihijatra prof. dr M.
S. 14.01.2013. godine, saobraćajne struke V.Đ., predstavnika Komisije vještaka
Centra za saobraćajno mašinska vještačenja A.M., te je pročitao obdukcioni
nalaz S. br. 57/2010 od 14.10.2010. godine, kao i nalaz i mišljenje istog
vještaka Ki. 79/10 od 23.06.2010. godine i njegova neposredna izjašnjenja sa
ranijih glavnih pretresa, zapisnik o uvidjaju istražnog sudija Osnovnog suda u
Kotoru Kri. br. 144/10, službenu zabilješku Uprave policije - PJ Budva broj
03-072-3356 od 13.04.2010. godine, izvještaj ljekara specijaliste JZU Doma
zdravlja br. protokola 4388 od 12.04.2010. godine na ime L.R., dva izvještaja
o alkoholisanosti na ime R.V. izdati od Kliničkog centra Crne Gore -
Odjeljenja za sudsku medicinu broj 468 i 469 od 16.04.2010. godine, na
saglasan prijedlog stranaka pročitao je nalaz i mišljenje vještaka mašinske
sruke M.N. Kri.br. 154/10, dopis Uprave policije PJ Budva od 13.04.2012.
godine i izvršio uvid u skicu lica mjesta i fotodokumentaciju broj 134/10 od
12.04.2010. godine.
Optuženi R.V. nije sporio da je bio učesnik saobraćajne nezgode koja se
dogodila 12.04.2010. godine u popodnevnim satima na magistralnom putu P.–B., u
blizini raskrsnice J.p. i B.s. i da je tom prilikom upravljao putničkim
motornim vozilom marke "B" reg. oznake ., u kome se nalazila i njegova
trinaestogodišnja kćerka koju je poveo na učenje srpskog jezika.
Približavajući se raskrsnici puta kojim se svakodnevno kretao uočio je na
semaforu žuto trepčuće svjetlo, koje je na taj način funkcionisalo nekoliko
dana, kao i pješake na trotoaru, u blizini pješačkog prelaza kome se
približavao. Ispred njegovog vozila, na desnoj saobraćajnoj traci nije bilo
nikoga, dok se naspram njega, na lijevoj saobraćajnoj traci, u istom smjeru
kretanja nalazilo vozilo "F" za prevoz namještaja. U jednom trenutku iznenada
je ispred "F" izletio pješak, koji se nije kretao hodom i pješačkim prelazom,
nego trčeći, ukoso i unaprijed u odnosu na njegov smjer kretanja. U rukama je
držao "ogromnu gomilu dokumenata" i zato je izveo zaključak, da je očigledno
negdje žurio. Kretao se tako, da mu je skoro bio okrenut leđima i tvrdi da je
odmah pritisnuo kočnicu, pokušao i zvučnim signalom da ga upozori i da
izbjegne kontakt pomjeranjem vozila u lijevo, ali u tome nije uspio, nego je
do naleta došlo u lijevoj saoraćajnoj traci, nakon čega je pješak potiljačnim
dijelom glave udario u vjetrobransko staklo. U vezi te situacije je dodatno
naglasio, da pješaka nikako nije mogao vidjeti od vozila "f" koje se kretalo
sa njegove lijeve strane, nešto malo unaprijed, možda 1,5 m i nisu bili u
potpuno istoj ravni, ali je mišljenja da bi taj kontakt bio izbjegnut da se
kretao pod pravim uglom u odnosu na podužnu osu ulice, uz neznatnu korekciju
njegove putanje u lijevu stranu, bez obzira što je on tom prilikom, upravljao
vozilom brzinom koja nije mogla biti veća od 55 km/h.
Na glavnom pretresu koji je održan 20.12.2012. godine je dodatno pojasnio, da
je po prvi put vidio pješake na trotoaru koji su propustali vozila, kada se
nalazio na udaljenosti od stotinjak metara od pješačkog prelaza, dok je u
pogledu trenutka i mjesta na kojem je vidio pješaka na kojeg će kasnije
naletiti samostalno te pozicije označio na skici lica mjesta koja je
sačinjavala sastavni dio zapisnika o uviđaju. U vezi rezultata koji su se
odnosili na koncentraciju alkohola pronadjenog u njegovoj krvi, optuženi nije
sporio, da je tog dana nekoliko minuta prije nezgode popio jednu čašu vodke od
50 mg (ruska doza) sa jednim njegovim prijateljem iz M., koji je, zbog nekog
posla, došao kod njega oko 16 časova, ali lično smatra da ta količina nije
mogla imati uticaja na njegovo bezbjedno upravljanje vozilom, imajući u vidu
njegovu tjelesnu težinu (100 kg) i visinu 1,70m. Doduše i prethodne noći je sa
društvom pio alkohol u količini o kojoj se nije mogao izjasniti, jer je njegov
posao takav, te je kući otišao oko 02,30 časova i spavao sve do 12 časova tog
dana, tako da je moguće, da se upravo zbog toga u njegovoj krvi našla tolika
koncentracija alkohola. Na kraju je u svojoj odbrani naveo, da je vozač 32
godine, sa bogatim iskustvom koje je stekao upravljajući vozilom u mnogim
gradovima Evrope, da nikada nije vozio brzo niti je imao neku sličnu
situaciju, ovoj, u kojoj mu se dogodila saobraćajna nezgoda.
Predstavnik oštećene porodice L.D. nije očevidac nezgode, ali je na lice
mjesta došao veoma brzo i naglasio da je njegov otac bio star 72 godine, ali
da je bio dobrog zdravlja i očuvane kondicije. Nekoliko minuta prije nezgode
bio je sa njim u hotelu "A", odakle je njegov otac i krenuo kroz hotelsko
naselje "S.p.", te da je kasnije saznao da je stradao dok je prelazio preko
raskrsnice saobraćajnice koja vodi do J.s. i B.s., odnosno da je uspio da
predje jednu kolovoznu traku koja vodi od K. do P. i da je bio skoro završio
prelaženje i druge trake koja ide od suprotnog smjera. Na licu mjesta je vidio
krvnu mrlju na desnoj saobraćajnoj traci kao i oštećenu šoferšajbnu vozila,
ali se nije mnogo zadržao, jer je otišao do Doma zdravlja, gdje je njegov otac
već bio prebačen i istog dana je preminuo oko 19 časova.
Iz sadržine zapisnika o uviđaju istražnog sudije Osnovnog suda u Kotoru Kri.
br. 144/10 proizilazi da se ova nezgoda dogodila u 16,45 časova na bulevaru u
B., te da su učesnici ove nezgode R.V. koji je upravljao putničkim motornim
vozilom marke "B" tip. .. reg. oznaka ... i pješak L.R. Nadalje je navedeno da
lice mjesta predstavlja B. koji je namijenjen za odvijanje mješovitog
saobraćaja u oba smjera i to sa po dvije trake za isti pravac kretanja, koje
su podijeljene medjusobno zemljanim ostrvom sa ukrasnim rastinjem i
siguronosnom metalnom ogradom, a na dvije strane je svaka traka podijeljena
uzdužnom isprekidanom bijelom linijom, dok su na raskrsnici jasno iscrtani
pješački prelazi bijelom bojom, a svjetlosna signalizacija - semafori su
pokazivali non stop trepčuće žuto svjetlo, kao i da širina puta u obje trake
iznosi 6,50m. U vrijeme uvidjaja oko 17,50 časova vidljivost je bila dobra,
vrijeme oblačno i suvo, kolovoz suv, izradjen od asfaltnog zastora pretežno
hrapave površine, bez vidljivih oštećenja ili neravnina koje bi otežavale
kretanje, sa desne strane puta (gledano iz pravca B. ka S.G.B.) trotoar
ogradjen metalnom ogradom crne boje, dok je sa druge strane puta postavljeno
zemljano ostrvo sa zasadjenim ukrasnim rastinjem i postavljenom metalnom
ogradom radi sprečavanja prelaska pješaka preko puta mimo obilježenih
pješačkih prelaza. Na licu mjesta je zatečeno pomenuto putničko vozilo marke
"B" i to na desnoj kolovoznoj traci, okrenuto u pravcu S.g., na kome je
polomljena i naprsnuta šoferšajbna po desnoj strani u čijim se pukotinama
primjećuju dlake koje lične na ljudsku kosu, a na haubi crni tragovi linijskog
oblika neujednačene širine i polomljeni okvir prednje registarske oznake
vozila u njegovom prednjem dijelu, dok je na kolovozu uočen trag nastao od
crvene tečnosti nalik na krv, nepravilnog oblika i dio razbijenih naočara
izradjenih od plastike i stakla.
Istovjetna utvrđenja proizilaze i iz službene zabilješke Uprave policije - PJ
Budva broj 03-072-2256 od 13.04.2010. godine, koja je takodje sačinjena
povodom ove saobraćajne nezgode koja se dogodila 12.04.2010. godine oko 16,45
časova na raskrsnici koju čini bulevar J.p. i b.T.s.
Iz izvještaja ljekara specijaliste JZU Doma zdravlja broj protokola 4388 od
12.04.2010. godine na ime L.R. je utvrđeno, da je ekipa Hitne medicinske
pomoći izašla tog dana na lice mjesta u 16,55 časova i zatekla lice koje leži
na kolovozu, u besvjesnom stanju u lokvi krvi, koje lice je imalo vidljive
tjelesne povrede koje nisu bliže opisane i koje je hitno prebačeno u Opštu
bolnicu K., gdje je preminuo.
Naprijed opisani i označeni podaci, skica lica mjesta i fotoelaborat poslužili
su vještaku saobraćajne struke odnosno Komisiji Centra za saobraćajno mašinska
vještačenja, da se izjasne o prostornoj zoni i načinu fizičkog kontakta vozila
i pješaka, brzini kretanja motornog vozila i pješaka, te ostalim vremensko
prostornim pokazateljima ove saobraćajne nezgode, kao i mogućnosti njenog
izbjegavanja.
S tim u vezi, vještak saobraćajne struke mr. V.Đ. je u pisanom nalazu i
mišljenju od 30.06.2010. godine i odbrani tog nalaza na glavnim pretresima, na
osnovu uvidjajne dokumentacije i ostalih podataka iz spisa predmeta, naveo da
se vozilo “B“, kretalo desnom saobraćajnom trakom desne kolovozne trake J. b.
iz pravca P. u pravcu K., prolazeći kroz raskrsnicu kod S.p. koja je
regulisana semaforom, na kojem je bilo uključeno treptuće žuto svjetlo, dok se
pješak kretao od lijeve prema desnoj ivici kolovoza gledano u smjeru kretanja
vozila "B", pa je na osnovu vrste i težine povreda koje je zadobio, vrste i
veličine oštećenja na vozilu kao i njihove brzine kretanja konstatovao, da je
mjesto kontakta vozila i pješaka bilo, gledano po uzdužnoj osi bulevara, na
izlazu iz raskrsnice, na dijelu pješačkog prelaza koji je bliži zaustavljenom
vozilu, a po poprečnoj osi na desnoj saobraćajnoj traci desne kolovozne trake,
na oko 2 - 2,5 m lijevo od desne ivice kolovoza, gledano u smjeru kretanja
vozila "B". Nadalje je pojasnio da je pješak, zbog relativno velike brzine
vozila, od prednje lijeve strane preko poklopca motora nabačen do desnog
dijela prednjeg vjetrobranskog stakla pod kosim uglom, poslije čega je zbog
nabacivanja udario glavom u prednje vjetrobransko staklo na desnoj strani i
pao na kolovoz desno od vozila i nakon suljanja zaustavio na mjestu gdje je
locirana krv. Vještak je na osnovu prostorno vremenske analize ove nezgode
utvrdio da je vozač vozila "B" pri posjedovanoj brzini aktiviranjem radne
kočnice imao mogućnosti da zaustavi vozilo prije linije kretanja pješaka, jer
je zaustavni put kraći od rastojanja sa kojeg je vozač imao uslova da uoči
pješaka koji se kretao vidno obilježenim pješačkim prelazom, a na semaforu je
bilo uključeno žuto trepćuće svjetlo, kao i da je vozač vozila ukoliko se
pješak kretao normalnim hodom nalazio na udaljenosti od 44 m. U tom smislu
vozilo je bilo u odnosu na mjesto kontakta na rastojanju dužem od dužine
zaustavnog puta, što je prostorno omogućavalo vozaču da pravovremenim
aktiviranjem radne kočnice smanji brzinu ili potpuno zaustavi vozilo do
prolaska pješaka ističući da ga je na to obavezivalo trepćuće svjetlo na
semaforu, kao znak upozorenja na oprez pri kretanju.
Na glavnom pretresu od 22.03.2011. godine vještak je pojasnio da je na osnovu
evidentiranih deformacija vozila, vrsta i težina povrede, zaustavljene
pozicije vozila i činjenice da u spisima predmeta ne postoji trag kočenja ni
zanošenja zaključio da su posjedovana i sudarna brzina bile jednake, odnosno
da je pješak kontaktiran od strane vozila brzinom kojom se do tada kretao
(60km/h). Nadalje je pojasnio da od utvrđene brzine postoje odstupanja +- 5
posto, što je u konkretnom slučaju eliminisao ta odstupanja, pa je kao utvđenu
brzinu uzeo minimalnu brzinu kojom je mogao optuženi da se kreće u datim
uslovima. U alternativnim prelazima koje je koristio prilikom određivanja
brzine kretanja pješaka a koje su jedino moguće sa obzirom na pol i godine
starosti konstatovao je da je pješak u svakom slučaju prvo bio na pješačkom
prelazu i drugo da je minimalna udaljenost vozila od mjesta kontakta bila 44m,
ako se primjenom adekvatne matematičke formule izračuna zaustavni put za
posjedovanu brzinu on iznosi 33,60m za vrijeme od 3 i 12 sekundi, to znači da
po ovim matematičkim relacijama je pješak pravilno ocijenio udaljenost do
vozila koje mu je nailazilo jer se kretao obilježenim pješačkim prelazom, i
nije imao mogućnosti da izbjegne nezgodu, jer je vec bio na desnoj kolovoznoj
traci, nedostajalo mu je nekoliko koraka da pređe kompletan kolovoz.
Ovaj vještak je ostao pri tim navodima i na naknadno održanim glavnim
pretresima, na kojima je dodatno pojasnio, da su u odnosu na predstavnika
Instituta osnovni parametri koji se odnose na brzinu vozila i brzinu pješaka
potpuno isti, da je dinamika nastanka nezgode sa saobraćajno tehničkog aspekta
i mjesto kontakta po poprečnoj osi ulice takodje identična, da je brzina
izbjegavanja ili kako je predstavnik nazvao "bezbjedna brzina" u granicama
tolerancije 57 i manje, te da je navode vozača "B" koje je predstavnik
Instituta obradio kroz odredjenu matematičku radnju, on ispustio iz dva
razloga. Najprije zato, što tog NN vozila ili tzv. "F." nema u uvidjajnoj
dokumentaciji niti se zna kakvih je karakteristika to vozilo bilo, kao i zbog
toga što u analitičkom smislu pri tako relativno velikim posjedovnim brzinama
vozila "B" i NN vozila gdje je po izjavi vozača „B" bio jedan fazni pomak po
uzdužnoj osi od 1,5 metara u smislu da je teretno motorno vozilo bilo 1,5
metara ispred u lijevoj saobraćajnoj traci, a imajući u vidu činjenicu da
teretno motorno vozilo takvog tipa bez obzira koje je bilo težine i nosivosti
nije moglo biti uže od 2 metra, a ako je preko 20 tona onda je 2,40 do 2,5
metra. Na tako malim prostornim rastojanjima, pri velikim brzinama vozila i
relativno velikim brzinama pešaka, po meni nije moglo doći do pojave pješaka
ispred teretnog vozila na pravcu kretanja vozila "B", jer bi iz prethodnih
razloga neminovno došlo do pregaženja tog pješaka od strane teretnog vozila
ili do vidljivih tragova kočenja teretnog motornog vozila, što ni jedan od ova
dva slučaja nije bio. On je posebno naglasio, da se njihovo neslaganje u
jednom jedinom elementu ogleda u činjenici, da je on primijenjenom
matematičkom metodom na osnovu mjesta zaustavljenog vozila "B.", tragova krvi
na kolovozu koji upućuju na konstataciju da se tijelo pješaka zaustavilo
upravo na tom prostoru, te da je motorno vozilo "B" kočilo, inače ne bi bilo
zaustavljeno u zatečenoj poziciji, da je brzina kretanja tog vozila
nedvosmisleno utvrdjena kroz etalon brzine koji je potpuno identičan kod oba
vještaka, činjenice da je put bio suv, a vrijeme vidljivo. Primjenom
metodologije proračuna utvrdio je zaustavni put vozila od oko 35 metara, te
došao do zaključka da je mjesto kontakta bilo na pješačkom prelazu.
On je nadalje pojasnio da kretanje pješaka sa suprotne strane B. do fizičke
podijeljenosti izmedju kolovoznih traka nema uticaja na uzrok i tog nastanka
nezgode, jer nije stvorena opasna situacija kako za vozača tako ni za pješaka,
a kada je pješak sa te fizičke podijeljenosti počeo prelazak pješačkim
prelazom pravolinijskom putanjom prema desnoj ivici kolovoza, nastala je
opasna situacija činjenicom da je pješak posjedovanom bzirom od 1,61 m/s
prešao put do mjesta kontakta za 2,64 sekunde ili 4 do 4,5 metara. Za to
vrijeme vozilo je bilo udaljeno oko 44 metra. Tu opasnu situaciju vozač je
pokušao da riješi ali tek poslije kontakta. Zašto, zato što je od trenutka
shvatanja opasne situacije, do trenutka aktiviranja radne kočnice moralo da
prodje vrijeme takozvane psihotehničke sekunde.
Na kraju je naglasio da je proračun zaustavnog puta, bez obzira na činjenicu
što nema ocrtanih tragova kočenja, moguće matematički dobiti, sa iznijetih
razloga, te se ponovo vratio na mjesto kontakta i naglasio da izmedju njega i
predstavnika Instituta A. nema suštinskih razlika u pogledu ostalih činjenica
koje se odnose na vremensko prostornu analizu nezgode, te da je u vezi tog
mjesta, on ostao kod te male razlike u podužnom, a ne u poprečnom smislu.
Iz nalaza i mišljenje Centra za saobraćajna mašinska vještačenja koji je
branio njen predstavnik A., proizilazi da se na osnovu materijalnih tragova ne
može utvrditi da li se neposredno prije nastanka saobraćajne nezgode pored
putničkog vozila „B.“ lijevom saobraćajnom trakom kretao kamion "F", ali je
nesumnjivo utvrđeno da se neposredno prije nastanka saobraćajne nezgode
putničko motorno vozilo "B" kretalo desnom saobraćajnom trakom, desne
kolovozne trake iz smjera B. ka K., brzinom do 60km/h, kao i da je do sudara
prednjeg središnjeg djela putničkog vozila “B“ i desne bočne strane pješaka
došlo na desnoj saobraćajnoj traci u smjeru kretanja vozila“B“ na oko 2,5m
ulijevo od desne ivice kolovoza i van obilježenog pješačkog prelaza na
najmanje 5,4m ispred istog u samoj raskrsnici. Ukoliko se pored vozila „B“
lijevom saobraćajnom trakom kretalo teretno vozilo-f., a kako je to optuženi
izjavio, tada je do saobraćajne nezgode došlo propustom pješaka koji je
započeo prelazak preko kolovoza u momentu kada je rastojanje između putanje
njegovog kretanja i putničkog vozila „B“ bilo manje od bezbjednog, a čime je
isti stvorio direktno opasnu saobraćajnu situaciju i na putanji kretanja
putničkog vozila stvorio neočekivanu prepreku, u kojim uslovima je vozač
putničkog vozila stvorio neočekivanu prepreku, u kojim uslovima vozač
putničkog vozila „B“ nije imao vremenskih uslova da vozilo sa kojim je
upravljao zaustavi prije mjesta sudara ni pri jednoj brzini kretanja.
Medjutim, kada mu je na zapisniku o glavnom pretresu koji je održan
22.01.2013. godine predočena skica lica mjesta na kojoj je sam optuženi ucrtao
dva položaja pješaka od kojih se jedan odnosio na momenat, kada ga je prvi put
ugledao, ovaj predstavnik tima vještaka je naglasio, da je u tom slučaju "F"
potpuno nebitan za analizu nezgode, jer je vozač putničkog vozila, već u tom
trenutku imao obavezu da se prilagodi takvoj saobraćajnoj situaciji i pješaku
koji se nalazio na pješačkom prelazu, kao i da je pješak do mjesta kontakta
prešao rastojanje za koje mu je u vremenskom smislu bilo potrebno 2,48
sekundi, pa kako se putničko vozilo u tom trenutku nalazilo na 41,5m, tada je
vozač mogao da se zaustavi sa svakom brzinom manjom od 57,5m. Takodje je
vještak na tom pretresu naglasio kao bitan element za analizu predmetne
saobraćajne nezgode zatečeni položaj putničkog vozila koje se zadnjim dijelom
nalazilo na 44,1 metar iza fiksne tačke a zadnjim desnim uglom na 0,6 metara
od osnovnog pravca, i prednjim desnim uglom na 0,4 metra takodje od osnovnog
pravca, dok su na fotodokumentaciji vidljiva oštećenja vozila, kako u
primarnom tako i u sekundarnom kontaktu koja su vrlo bitna za utvrdjivanje
brzine kretanja, kako samog putničkog vozila, tako i brzine kretanja pješaka u
momentu kontakta i neposredno prije toga. Na osnovu takvog činjeničnog stanja
utvrđeno je da je brzina kretanja vozila u momentu kontakta iznosila 60 km/h,
a brzina kretanja pješaka 5 km/h, kao i da je daljina odbačaja tijela pješaka
iznosila 25 metara. To je upravo zbog toga što vozilo nije intenzivno kočeno,
pa se pješak izdiže iznad vozila i biva odbačen u zatečeni položaj i to na
dužinu od 25 metara. Što se tiče samog položaja kontakta on je ostvaren na 1,7
metara iznad osnovne tačke ili 5,4 metra ispred pješačkog prelaza, jer to je
rastojanje sa koga je pješak odbačen 25 metara do tačke od 26,7 metara. U
odnosu na objašnjenje vještaka V., koje je vezano za suštinu utvrdjivanja
mjesta kontakta u podužnom smislu, koji je pošao od postavke da je putničko
vozilo bilo intenzivno kočeno, po njegovoj ocjeni jasno je da putničko vozilo
nije realizovalo kočenje, jer bi se kod takvog intenzivnog kočenja morao
javiti konstantan trag tog kočenja, a kod vozila koja posjeduju antiblok
sistem kočenja, kao predmetno vozilo, realizovao bi se isprekidani trag
intenzivnog kočenja u funkciji vremena zaustavljanja točka obrtanja u jednom
smjeru obrtanja, dok se matematičkim putem ne može utvrditi tačka na kojoj je
vozač putničkog vozila reagovao. To bi se moglo utvrditi samo onda, kada
vozilo realizuje tragove intenzivnog kočenja i tada bi se na jasan i precizan
način moglo utvrditi usporenje tog vozila. Kada se ima situacija, da vozilo do
zatečenog položaja ne realizuje trag kočenja i nikakav drugi trag, onda svako
usporenje manje od 5,5 m/s2 može da bude realizovano na odredjenom predjenom
putu, jer bi sa svakim većim usporenjem od 5,5 m/s2 morao nastati trag
intenzivnog kočenja. Takodje, ako je vozilo bilo intenzivno kočeno, trag
kočenja je morao biti realizovan obzirom na posjedovanu brzinu kočenja
putničkog vozila i ovaj trag kočenja je mogao biti lako uočljiv da je,
uvidjajna ekipa bila edukovana za prepoznavanje tragova koje realizuje kočioni
sistem, koji u svom dijelu posjeduje antiblok sistem kočenja. Inače antiblok
sistem kočenja se ogleda u funkciji, da vozilo kod intenzivnog kočenja bude
upravljivo, jer kod vozila koja ne posjeduju takav sistem kočenja, ona nijesu
ni upravljiva u fazi intenzivnog kočenja. Što se tiče alkoholemije on je
naglasio njenu svrsishodnost samo onda kada se ima realizovan trag kočenja,
jer se tada jasno može i ocrtati mjesto sa kojeg je vozač reagovao. Sa
utvdjenim stepenom alkoholemije produženje sopstvene psihotehničke reakcije
iznosi 78 procenata, a kako vrijeme sopstvene psihotehničke reakcije, iznosi
0,8 sekundi, to znači da ukupno vrijeme psihotehničke reakcije iznosi 1,45
sekundi. U vremenu od 1,45 sekundi putničko vozilo pri brzini kretanja od 60
km/h prelazi rastojanje 24,2 metra.
Kada je govorio o psihotehničkoj sekundi, u osnovnom nalazu se nije bavio
vremenom psihotehničke reakcije, upravo iz razloga što vozilo u zoni nezgode
nije realizovalo trag intenzivnog kočenja, te bi za njega sa stručnog aspekta
to vrijeme imalo svrhu, samo onda, ako bi postojali tragovi intenzivnog
kočenja, jer na osnovu njih je onda potpuno jasno i nedvosmisleno moguće
utvrditi ukupnu dužinu zaustavnog puta, obzirom da vrijeme psihotehničke
reakcije trijeznog vozača iznosi 1 sekundu, a sa porastom alkoholemije vrijeme
sopstvene psihotehničke rekacije se produžava, pa je samim tim ukupna dužina
zaustavnog puta za istu brzinu kretanja i ostale iste parametre različita.
I predstavnik tima vještaka se posebno osvrnuo na mjesto kontakta izmedju
vozila i pješaka koje je ucrtao sam optuženi na skici lica mjesta, pa je
naglasio da je to sa tehničkog aspekta nemoguće jer sa posjedovanom brzinom
kretanja i analizom koju je iznio, po njegovom mišljenju, pješak se nikako ne
bi mogao naći u zatečenom položaju, da je do tog kontakta došlo onako kako je
to objasnio optuženi, pri čemu je nesporno da je kontakt sa pješakom ostvaren
čeono i to potpuno čeono prednjim dijelom putničkog vozila i desnom čeonom
stranom pješaka.
Na kraju, predstavnik tima vještaka je posebno naglasio da poslije ucrtanih
pozicija vozila, mjesta gdje se nalazio pješak na prelazu od strane samog
okrivljenog, da sud ima dovoljno elemenata, da ova dva nalaza može smatrati
usaglašenim u smislu koje je potrebno za usaglašavanje u ovom predmetu, jer
nastala razlika ne mijenja ni mišljenje ni suštinu, nego samo shvatanje i
poimanje veličine usporenja, u odnosu na realizovani ili nerealizovani trag
intenzivnog kočenja. Ova razlika je samo u stručnom aspektu razmatranja
tragova koji su morali nastati pri usporenju od 7,5 m/s2, a što se tiče
metodološkog pristupa ukupne analize vezane za dužinu zaustavnog puta, on je u
potpunosti saglasan sa onim što je rekao vještak saobraćajne struke V.Đ.
Takodje je naglasio da mjesto kontakta ovdje nije suština podužnog smisla, jer
poprečni smisao definiše vrijeme boravka pješaka na kolovozu u fazi prelaženja
kolovoza i potpuno u vidnom polju vozača putničkog vozila "B". Tako da mjesto
kontakta u podužnom smislu nije bitno za vremensko prostornu analizu, jer je
ona vezana samo za ovo što sam prethodno naveo. Ovo pogotovo što je odgovor na
pitanje, da li je mjesto kontakta u podužnom smislu na metar ili ispred ili
iza je krajnje nebitno iz razloga, što je sa svakom brzinom do 57,7 km/h vozač
putničkog vozila mogao da izbjegne saobraćajnu nezgodu, bez obzira na mjesto
kontakta.
Iz nalaza i mišljenje sudskog vještaka mašinske struke N.M. Kri. br. 144-10 od
15.04.2010. godine utvrđeno je da je predmetno vozilo „B“ u momentu nezgode
bilo tehnički ispravno i da je vozač tog vozila mogao bezbjedno upravljati
vozilom, ali se iz dva izvještaja o alkoholisanosti na njegovo ime izdata od
Kliničkog centra Crne Gore –Odjeljenje za sudsku medicinu broj 468 i 469 od
16.04.2010. godine utvrđuje, da je kod R.V. nakon predmetne saobraćajne
nezgode krv izvađena u dva navrata, i da je isti u krvi prilikom vršenju obje
analize imao one koncentracije apsolutnog alkohola koje govore u prilog
zaključka da je isti bio u pijanom stanju.
Iz obdukciskog zapisnika S. br. 57-2010. godine od 14.04.2010. godine-
sačinjenog od strane ljekara obducenta i vještaka prof. dr M.Š. utvđeno je da
je smrt L.R. nasilna i nastupila je uslijed oštećenja po život od važnih
moždanih centara, zbog preloma kostiju lobanje, da su oštećenja po život
važnih moždanih centara, preloma kostiju, kao i druge, spolja i unutra opisane
povrede, posljedica dejstva tupog, teškog i jakog zamahnutog mehaničkog oruđa,
a u vrijeme umiranja nije postojalo stanje alkoholisanosti.
Iz nalaza i mišljenja sudskog vještaka medicinsk struke prof dr M. Š. Ki. br.
79-10 od 23.06.2010. godine, kao i izjašnjenja na glavnim pretresima
proizilazi da na osnovu sudsko medicinske dokumentacije ustanovljenih povreda
kod pok. L.R., primarni kontakt između tijela i nadolazećeg predmetnog
putničkog motornog vozila odigrao se u predjelu spoljašnje strane desne
potkoljenice, kada je došlo i do preloma desne potkoljenice. U vrijeme
odigravanja primarnog kontakta pok. L.R. je u stojećem položaju u raskoraku.
Nakon primarnog kontakta, došlo je do nabacivanja tijela na vozilo kojom
prilikom je došlo do preloma desne nadlaktice i preloma kostiju lobanje i
sljedstvog nagnjačenja tkiva velikog mozga (neposredni uzrok smrti), te do
zbacivanja, pada i udara tijela o tvrdu i neravnu podlogu kojom prilikom je
došlo do preloma rebra. Nema medicinskih pokazatelja koji bi ukazali da je, u
toku odigravanja predmetne saobraćajne nezgode, došlo do pregaženja bilo kojeg
djela tijela pok. L.R. Ustanovljavanje koncentracije apsolutnog alkohola kod
R.V. urađeno je na ispravan način uzimajući krv u dva vremenska intervala.
Ovim analizama A. br. 468 i 469 (14.04.2010. godine) ustanovljeno je
postojanje faze eliminacije alkohola, pa je matematičkim preračunavanjem
ustanovljeno, da je u vrijeme odigravanja predmetne saobraćajne nezgode,
koncentracija apsolutnog alkohola u krvi R.V. bila od 1,74 do 1,76 gr po mill,
što klinički predstavlja pijano stanje. U nalazu br. 468 tačno se navodi
vrijeme kada je uzeta krv. Druga analiza pod brojem 469 ne navodi vrijeme
događaja kao ni datum vremena uzimanja krvi. Preračunavanje je nastalo iz
pretpostavke da je krv koja pripada analizi 469 uzeta nakon 468. Naveo je da
je moguće i da nije uzeta poslije krvi iz analize 468. Ukoliko se sa
sigurnošću ne zna da je krv uzeta nakon uzimanja krvi u prvom vremenu onda se
ne mogu dati tačni rezultati. Može se vršiti samo pretpostavka. Da bi se
radilo o tačnoj koncentraciji utvrđenog apsolutnog alkohola u krvi neophodno
je da se provjerom preko ustanove gdje je uzeta krv provjeri i vrijeme
uzimanja krvi od optuženog.
Naknadno je iz dopisa Uprave policije PJ Budva br.03-240/11-2700/2 od
07.04.2011. godine, kao i izjašnjena vještaka medicinske struke dr Š. M. na
zapisnik o glavnom pretresu od 12.05.2011. godine utvrdjeno da je uzrok krvi
za analizu alkohola u organizmu od vozača R.V. uzet u dva navrata dana
12.04.2010. godine u Domu zdravlja B. i to u 17,10 časova i u 17,40 časova. Na
glavnom pretresu vještak je ponovio mišljenje dato 23.06.2010. godine,
pojašnjavajući ako je krv vađena istovremeno iz dvije ruke, koncentracija bi
bila ista, jer je krv iz jednog organizma, bez obzira iz koje je ruke vađena,
te je ostao pri mišljenju u vezi njegovog stanja alkoholisanosti koje je
ranije dao pod pretpostavkom, da je krv koja pripada analizi 469 uzeta nakon
468.
U svom pisanom nalazu i mišljenju od 14.01.2013. godine, vještak medicinske
struke prof. dr S.M.neuropsihijatar, koji je branio na glavnom pretresu od
22.01.2013. godine je pojasnio da je okrivljeni bio u pijanom stanju, kako je
to i sudski medicinar naveo, te da je navedena koncentracija alkohola u krvi
narušila sposobnosti okrivljenog kao vozača da bezbjedno upravlja motornim
vozilom, ali da nije dovela do očiglednog narušavanja njegove vozačke
sposobnosti, zato što se to dešava tek pri koncentracijama alkohola u krvi
iznad 2 g/promil. U obrazloženju uticaja utvrdjene koncentracije alkohola u
krvi vještak je istakao da se pijano stanje ispoljava produženjem psihičke
sekunde koja se manifestuje usporenom reakcijom na vidne i slušne nadražaje,
refleksna reakcija je usporena, dolazi do suženja vidnog polja, pogrešnog
procjenjivanja odstojanja i brzine kretanja vlastitog vozila u odnosu na drugo
ili pogrešnog procjenjivanja kretanja vozila ispred sebe iz suprotnog smjera,
sa pojavom lažnog samopouzdanja i nekritičnosti u odnosu na različite
situacije u saobraćaju, kao i generalno sa pojavom smetnji u kombinaciji i
motorici.
Dakle, navodi iz odbrane optuženog koji se tiču mjesta, vremena i učesnika ove
nezgode potvrdjeni su zapisnikom o uvidjaju istražnog sudije Osnovnog suda u
Kotoru Kri.144/10 i službene zabilješke Uprave policije PJ Budva br.
03-072-2256, u kojima je, izmedju ostalog konstatovano, da se saobraćajna
nezgoda dogodila dana 12.04.2010. godine oko 16,45 časova na raskrsnici koju
čini B.j.p. i T.s. u B., kao i da su učesnici te nezgode R.V. koji je
upravljao putničkim motornim vozilom marke "B" 320D, reg. oznake ... i pješak
L.R.
Nesporno je, da je optuženi upravljao vozilom u pijanom stanju, jer je ta
činjenica utvrdjena na osnovu nalaza i mišljenja vještaka sudsko medicinske
struke prof. dr M.Š. koji se na osnovu dva izvještaja o alkoholisanosti
izjašnjavao o visini njegove alkohemije u vrijeme saobraćajne nezgode. Vještak
je naglasio da je uzorak krvi od optuženog uziman u dva vremenska intervala,
te da je nesumnjivo utvrdjeno postojanje faze eliminacije alkohola u
vremenskom periodu, koji je vidljiv iz dopisa Uprave policije, naknadno
pribavljenog i sastavljenog na osnovu dokumentacije Doma zdravlja u B., sa
posebnim naglaskom vještaka da se dobijaju istovjetni rezultati i kada se krv
vadi iz obje ruke, zato što pripada istom ljudskom organizmu. U tom smislu su
potpuno neosnovani prigovori odbrane, jer je koncentracija alkohola u krvi u
vrijeme izvršenja djela izračunata uz pomoć opšte poznate metode (Widmark),
nakon što je uzorak krvi uzet u dva navrata, u fazi kada se iz organizma
optuženog eleminisao resorbovani alkohol, pa je odbijen prijedlog branioca da
se izvrši uvid u protokol Doma zdravlja u B. radi utvrdjivanja tih činjenica,
jer su ovlašćeni policijski službenici i pribavili podatke od te zdravstvene
ustanove. Zato je isticanje odbrane, da su uzorci krvi uzeti istovremeno iz
obje ruke nelogično i u protivurječnosti sa sadržinom rezultata koje je u
svojim izvještajima konstatovao vještak sudsko medicinske struke (1,56 promila
i 1,69 promila) i njegovom tvrdnjom, da bi oni morali biti istovjetni ako je
krv uzeta u isto vrijeme iz obje ruke, jer pripadaju istom organizmu.
Dakle, uticajem ovako utvrdjene alkoholisanosti na bezbjedno upravljanje
motornim vozilom bavio se vještak medicinske struke prof. dr S.M.
neuropsihijatar, koji je u svom pisanom nalazu i mišljenju od 14.01.2013.
godine, na strani 1, pod tačkom 2, za osnovu nalaza uzeo, zaključak (prof. dr
M. Š.) da većina ljudi sa ovom koncentracijom se nalaze u pijanom stanju, pri
čemu se u prethodnoj rečenici iste tačke, navedena koncentracija apsolutnog
alkohola u krvi od 1,69 promila očigledno odnosila na onu iz jednog izvještaja
dr Š. A. br. 468/ od 14.04.2010. u kojem je u napomeni stajalo "u zapisniku i
dopisu koji prate uzorak krvi, nema upisanog dogadjaja". Medjutim, kada je
naknadno prispio dopis Uprave policije PJ Budva iz čije sadržine je
proizilazilo da su uzorci krvi za analizu alkohola u organizmu od vozača R.V.
uzeti u dva navrata 12.04.2010. godine u Domu zdravlja B. i to u 17,10 i 17,40
časova, sudsko medicinski vještak prof. dr M.Š. je po Widmark metodi izračunao
koncentraciju apsolutnog alkoholal u krvi i naveo da je u vrijeme nezgode
iznosila od 1,74 do 1,76 gram/promila, pa kada je ta činjenica naknadno
predstavljena vještaku medicinske struke neuropsihijatru prof. dr S.M. na
glavnom pretresu od 22.01.2013. godine, on je naglasio da "koncentracija
alkohola od 1,69 ili 1,74% nije od bitnog značaja za procjenu sposobnosti
upravljanja motornim vozilom, jer se i u jednoj i u drugoj varijanti nalazi u
pijanom stanju", dok se o tome u čemu se ogleda taj uticaj ovaj vještak
izjašnjavao na način koji je interpretiran u trećem pasusu na strani 11 ove
presude.
U navedenom smislu su neosnovani i prigovori tužioca, kojima se pridružio
punomoćnik oštećene porodice, na njegov nalaz i mišljenje, zato što je kao
profesor neurologije i sudske psihijatrije na potpuno stručan, dovoljno jasan
i razumljiv način odgovorio na sva pitanja koja se odnose na tu oblast, kojom
se dugo bavi i kao sudski vještak. Upravo je, pozivajući se na rezultate
alkoholemije do kojih je došao vještak sudsko medicinske struke, ovaj vještak
samo konstatovao, da se optuženi i pri koncentraciji od 1,69 promila ili 1,74
promila nalazio u pijanom stanju, te se nadalje izjašnjavao o uticaju te
alkoholisanosti na bezbjedno upravljanje motornim vozilima od strane lica, za
koje je nesumnjivo utvrdjeno da se nalazilo pod dejstvom alkohola. U smislu
člana 200 stav 2 ZOBS-a, to je lice za koje se, izmedju ostalog, analizom krvi
ili krvi i urina ili drugom metodom mjerenja količine alkohola u organizmu
utvrdi da sadržina alkohola u krvi iznosi 0,5 g/kg, što je upravo u konkretnom
slučaju i konstatovano na strani optuženog R.V. Sasvim je jasno da se, lice
pri utvdjenoj koncentraciji alkohola u krvi, na nivou pijanstva, ne može
označiti kao lice sa očigledno narušenom vozačkom sposobnošću za bezbjedno
upravljanje motornim vozilom (to se odnosi na lica u stanju teškog pijanstva),
niti kao neko, ko se upotrebom alkohola doveo u stanje u kojem nije mogao da
shvati značaj svoga djela ili da upravlja svojim postupcima (neuračunljivost),
jer bi se tada njegova krvica morala utvrdjivati prema vremenu neposredno
prije dovodjenja u takvo stanje (član 14 stav 3 KZ).
Utvrdjeno stanje pijanstva se odražava na produženo djelovanje tzv. psihičke
sekunde koja se manifestuje na način koji je već interpretiran na prethodnim
stranama, te su vozači u tom stanju, takodje, značajnije nekritični,
samouvjereni, lakomisleni, precjenjuju svoje sposobnosti, podcjenjuju
opasnost, voze prebrzo, ulaze u "makaze", prelaze pune linije, nepoštuju prava
prvenstva, žele da se ističu u vožnji, slabo procjenjuju rastojanje izmedju
vozila, kasnije reaguju na zvučne i svjetlosne signale, teže raspoznaju crvenu
i zelenu boju.
U konkretnom slučaju, kada se činjenica o izostanku tragova intenzivnog
kočenja na kolovozu dovede u vezu sa nalazom i mišljenjem vještaka prof. dr
S.M., u onom dijelu u kome se kao neuropsihijatar izjašnjavao o uticaju
utvrdjene alkoholisanosti na bezbjedno upraljanje motornim vozilom, onda se
izvodi nesumnjiv zaključak, da je u ovoj saoboraćajnoj situaciji optuženi
zakasnio sa reakcijom usled produženog djelovanja sopstvene psihičke sekunde,
koje se sa porastom alkoholemije uvećava u odnosu na vrijeme psihotehničke
reakcije trijeznih vozača koje iznosi jednu sekundu. Zbog tako ostvarenog
učinka alkoholisanosti na njegov organizam, on nije na bezbjedan način ni
procijenio udaljenost pješaka kojeg je blagovremeno vidio na pješačkom
prelazu, nakon čega je nadalje nekritički, samouvjereno i pogrešno
procjenjivao njegovo odstojanje, brzinu i način njegovog i kretanja vozila
kojim je upravljao, dok se približavao raskrsnici na kojoj ga je svjetlosni
saobraćajni znak obavezivao na kretanju uz povećanu opreznost. Na takav način
kretanja posebno ga je obavezivala činjenica, da se prije toga nalazio na
tolikoj udaljenosti od njega, da je mogao na vrijeme prepoznati namjeru
pješaka za njegovim prelaženjem preko kolovoza i zaključak o tom njegovom
saznanju sud je izveo iz onog dijela odbrane, kroz koji je i lično ucrtao to
mjesto na pješačkom prelazu, kao i ono gdje se nalazio sa vozilom u tom
trenutku kada ga je po prvi put ugledao. Upravo je tada i nastala njegova
obaveza da prati tog pješaka, pogotovo, što je, kako je i sam naveo, tih dana
semafor na toj raskrsnici funkcionisao tako da je radilo samo žuto trepćuće
svjetlo. O toj mogućnosti izbjegavanja ove nezgode na glavnom pretresu koji je
održan 22.01.2013. godine, sa podjednakom sigurnošću, ubjedljivošću i na
usaglašen način su se izjašnjavali vještaci saobraćajne struke Đ.V., kao
pojedinac i M.A., kao predstavnik komisije Centra za saobraćajno mašinska
vještačenja. Ako se podsjetimo predstavnik te komisije, nakon što mu je
predočena skica lica mjesta, na kojoj je optuženi pokazao mjesto ostvarenog
kontakta, takvu tvrdnju je isključio kao tehničku mogućnost, jer se pri
posjedovanoj brzini kretanja i ostalim elementima koji su korišćeni za vremeno
prostornu analizu nikako ne bi mogao nakon naleta naći u zatečenom položaju na
kolovozu, pri čemu je nesporno da je taj kontakt ostvaren čeono prednjim
dijelom vozila i desnom čeonom stranom pješaka, o čemu je govorio, i u pogledu
te činjenice se na saglasan način izjašnjavao vještak sudsko medicinske struke
prof. dr M.Š.
Sa tim njegovim stavom o nemogućnosti kontakta i naleta na pješaka, na mjestu
koje je pokazao optuženi, potpuno se saglasio i vještak Đ.V., koji je ranije
isticao i ono što nije spadalo u pitanja njegove nadležnosti - da pješak u tim
okolnostima nikako za vozača nije mogao predstavljati iznenadnu i nepredvidivu
prepreku, čime je ustvari i preuzeo zaključak suda u vezi te činjenice koja je
na nesporan način i utvrdjena.
Po ocjeni ovog vijeća, nakon tako iznijetih mišljenja, gubi na važnosti
njihovo neslaganje u pogledu mjesta kontakta koje su oni u svojim nalazima i
mišljenjima isticali i na kraju sami relativizovali, jer je nesumnjivo
utvrdjeno da se nalet na pješaka nije dogodio pod okolnostima i na mjestu koje
je optuženi isticao, dok bi u obje varijante koje su oni isticali kao mjesto
kontakta, optuženi mogao izbjeći nalet na pješaka, da se kretao vozilom
poštujući one norme iz ZOBS-a koje su mu to nalagale u konkretnoj situaciji
(član 13 stav 1, član 38 stav 3 i član 200 stav 1).
Inače, zbog postojanja ta dva suprotna stava, u pogledu činjenice koja se
odnosila na mjesto kontakta, sud nije morao zatražiti mišljenje drugih
vještaka niti preduzimati novo vještačenje sa drugim vještacima nego je, u
skladu sa načelom slobodne ocjene dokaza, te njihove navode vrijednovao
pojedinačno i u vezi sa ostalim dokazima i izveo zaključak da je
prihvatljivije mišljenje predstavnika komisije, da je do kontakta došlo na
mjestu, koje je on označio, zato što se on na potpuniji način bavio tragovima
intenzivnog kočenja, ubjedljivije obrazložio razloge njihovog izostanka, te u
skladu sa tim i naglasaio značaj razlike izmedju kočionog i nekočenog vozila,
koja se ogleda i u načinu odbačaja tijela pješaka nakon naleta vozila. U tom
smislu je pojasnio, da u fazi intenzivnog kočenja u momentu kontakta tijelo
pješaka biva odbačeno, nakon čega pada na kolovoz i klizi po njemu, dok se u
situaciji kada vozilo nije kočeno pješak izdiže iznad vozila, vozilo prolazi
ispod pješaka, nakon što ga nosi izvjesno vrijeme, pa je tako u konkretnom
slučaju pješak dospio u zatečeni položaj poslije kontakta koji je ostvaren na
nekih 18 metara prije prednjeg kraja zaustavljenog vozila ili još preciznije
na mjestu koje je bliže označeno kroz interpretaciju nalaza i mišljenja Centra
za saobraćajno mašinska vještačenja na strani 7 i 8 presude.
S druge strane, vještak V.Đ., je pošao upravo od postavke, da je vozilo bilo
intenzivno kočeno i da je ostvarilo usporenje 7,5 m/s2 i to prikazao kroz
formulu koja sadrži usporenje od 7,5 metara i realizuje dužinu zaustavnog puta
od 17,6 metara, što je po ocjeni suda u suprotnosti sa rezultatima drugih
dokaza, tačnije sa sadržinom fotodokumentacije, skice lica mjesta i zapisnika
o uvidjaju u kome ti tragovi (intenzivnog kočenja) nijesu konstatovani, iako
je kolovoz bio suv, izradjen od asfaltnog zastora i bez vidljivih oštećenja. U
konkretnom slučaju, kako je naveo predstavnik komisije, kada se radi o vozilu
koje posjeduje anti blok sistem kočenja, kao ono kojim je upravljao optuženi,
ti tragovi bi se realizovali kao isprekidani trag intenzivnog kočenja u
funkciji vremena zaustavljenog točka obrtanja u jednom smjeru kretanja, pri
čemu uopšte nije sporno da je to vozilo kočilo, ali ne i intenzivno, pa se
zato i našlo u zatečenom položaju ne realizujući taj i nikakav drugi trag,
obzirom da to usporenje nije bilo veće od 5,5 m/s2. Prema tome, sud je sa
iznijetih razloga u pogledu te činjenične tvrdnje prihvatio kao tačne navode
predstavnika komisije i na njihovom nalazu i mišljenju zasnovao sva ostala
činjenična utvdjenja koja proizilaze iz vremensko prostorne analize ove
nezgode i mogućnosti njenog izbjegavanja, zato što su ona u saglasnosti i sa
nalazom i mišljenjem vještaka pojedinca V.Đ.
Neosnovani su uopšteni prigovori punomoćnika predstavnika oštećene porodice na
sastav te komisije, jer u davanju nalaza i mišljenja nije učestvovalo ni jedno
lice koje nema odgovarajuću specijalnost obzirom da su je sačinjavali
rukovodilac Centra prof. dr S.S., dipl. ing., dekan prof. dr G.Ć., dipl. ing.
i mr M.Ad. dipl. ing. saobraćaja, niti je ukazivano od strane punomoćnika na
okolnosti zbog kojih bi postojali razlozi za njihovo izuzeće od vještačenja u
smislu člana 139, 148 ili člana 43 ZKP-a.
Sud je prihvatio nalaz i mišljenje vještaka sudsko medicinske struke prof. dr
M.Š., zato što je na potpun način opisao povrede utvrdjene prilikom obdukcije
i način njihovog nastanka, dok su te činjenice i zaključak o smrti pješaka
L.R. u skladu sa oštećenjima na vozilu "B" reg. oznaka ..., kojim je upravljao
optuženi i koja su bliže vidljiva na fotografijama broj 12-19, koje se nalaze
u fotoelaboratu PJ Budva br. 134/2010, koji zajedno sa skicom lica mjesta čini
sastavni dio zapisnika o uvidjaju.
Prema tome, nema sumnje da je posledica pogrešne procjene te saobraćajne
situacije i nadalje povreda normi iz ZOBS-a koje su navedene u izreci nastala
kao rezultat psihofizičkog stanja optuženog u kome se našao zbog svog
pijanstva, jer mu je ono sa iznijetih razloga umanjilo sposobnost pravilne
ocjene uzajamnog odnosa sa pješakom L.R., koji se kao učesnik u saobraćaju
kretao po kolovozu, u trenutku kada ga je po prvi put ugledao na obilježenom
pješačkom prelazu.
U tom smislu, optuženi je znao da vozilo postaje opasna stvar čim se stavi u
pogon, te da je u stanju da kontroliše njegovo kretanje i preduzima sve
neophodno potrebne mjere i radnje radi izbjegavanja opasnih situacija samo ako
upravlja u trijeznom stanju i u skladu sa saobraćajnim propisima. Kako je
nesporno utvrdjeno da se nalazio u pijanom stanju optuženi je znao da će
stavljajući vozilo u pogon direktno povrediti normu iz ZOBS-a (član 164 stav
1), koja mu to imperativno zabranjuje, zato što ne postoje države u
medjunarodnoj zajednici, koje u svojim propisima dopuštaju vozačima da
upravljaju vozilom u saobraćaju pod dejstvom alkohola.
Pored toga, on je bio svjestan da može ugroziti javni saobraćaj i dovesti u
opasnost život drugih, kada se u tako pijanom stanju ne pridržava odredbi iz
člana 13 stav 1 i člana 38 stav 3 koje su mu nalagale da obrati pažnju na tog
pješaka kojeg je ugledao na pomenutom mjestu, nego je očigledno bez ikakve
opreznosti nastavio da se kreće i približava raskrsnici na kojoj je bilo
upaljeno žuto trepćuće svjetlo, čime je pokazao pristajanje na nastupanje te
posledice, zato što u tako predstavljenoj opasnoj situaciji uvijek postoji
konkretna opasnost nastupanja saobraćajne nezgode, pogotovo što je pješak
nastavio da se kreće prema desnoj ivici kolovoza u smjeru kretanja vozila
kojim je kritičnom prilikom upravljao optuženi, te je kada se radi o osnovnom
obliku iz člana 339 stav 1 KZ postupao sa eventualnim umišljajem.
Nesumnjivo je utvrdjeno da bi optuženi izbjegao nalet na pješaka da je obratio
pažnju na njegovo kretanje i da je kao učesnik u saobraćaju približavajući se
raskrsnici na kojoj je bilo upaljeno žuto trepćuće svjetlo vozio uz povećanu
opreznost koja bi se ogledala u smanjenju brzine kretanja do 57,7 km/h, koja
je od strane vještaka utvrdjena kao brzina koja bi omogućavala pješaku da
bezbjedno predje preko kolovoza.
Medjutim, u odnosu na težu posledicu koja je nadalje nastala i ispoljila se u
smrti pješaka L.R., on je bio svjestan da ona može nastupiti, ali je zbog
stanja u kome se nalazio olako držao da do nje neće doći, pa se njegov
psihički odnos prema tom kvalifikovanom obliku, koji je propisan u članu 348
stav 2 KZ, može pripisati nehatu, jer je kao takvu svakako nije želio, niti je
na nju pristao.
Odlučujući o visini kazne koju će izreći optuženom, sud je, u smislu člana 42
Krivičnog zakonika, cijenio sve okolnosti koje utiču da kazna bude manja ili
veća, pa je od olakšavajućih okolnosti na strani optuženog cijenio njegove
porodične prilike - da je oženjen i otac dvoje maloljetne djece, njegovo
držanje poslije učinjenog krivičnog djela izraženo i kroz iskreno kajanje i
žaljenje zbog nastale posljedice, njegovo narušeno zdravstveno stanje koje se
ogleda u obolenju od šećerne bolesti sa gangrenoznim promjenama na tkivima,
kao i doprinos oštećenog nastupanju iste, jer je očigledno, imajući u vidu
utvrdjeno mjesto kontakta, u jednom trenutku napustio obilježeni pješački
prelaz i našao se na kolovozu, kao dijelu površine namijenjene prvenstveno za
saobraćaj motornih vozila, pa je u odsustvu otežavajućih okolnosti optuženom
izrekao kaznu zatvora u trajanju od tri godine, cijeneći da će se tako
izrečena kazna uticati na istog, ali i na druge da ubuduće ne čine krivična
djela, odnosno da će se uticati na jačanje morala i razvijanje društvene
odgovornosti, uz istovremeno izražavanje društvene osude za učinjeno krivično
djelo i obaveze poštovanja zakona. U izrečenu kaznu, optuženom se, u skladu sa
čl.51 Krivičnog zakonika, uračunava vrijeme provedeno u pritvoru, od
12.04.2010.godine, od 18,00 časova, pa nadalje.
Sud je predstavnika oštećene porodice pokojnog L.R., njegovog sina L. D., koji
je zastupan preko angažovanog punomoćnika, na osnovu člana 239 ZKP-a, uputio
da imovinskopravni zahtjev za naknadu štete u cjelini ostvaruje u parničnom
postupku, zato što su u tom pogledu izrazili takav stav tokom ovog postupka.
Kako je sud optuženog oglasio krivim, to ga je, na osnovu člana 229 u vezi
člana 226 ZKP-a, obavezao na plaćanje troškova krivičnog postupka u iznosu od
2.841,45 €, koji se odnosi na nagradu vještaka mašinske struke M.N. (165,00
€), nagradu vještaka medicinske struke Š.M. (709,50 €), nagradu vještaka
mašinske struke V.Đ. (385,00 €), nagradu za vješačenje od strane Centra za
saobraćajno mašinska vještačenja pri M.F. U.C.G. (1.226,45 €), nagradu
vještaka neuropsihijatra M.S. (71,50€), i na naknadu troškova Javnom preduzeću
"K" iz T. (284,00 €), kao i paušal u iznosu od 200,00 € obzirom na trajanje i
složenost postupka, te njegovo imovno stanje.
Sa iznijetog odlučeno je kao u izreci.
VIŠI SUD U PODGORICI
Dana 06.03.2013.godine
ZAPISNIČAR PREDSJEDNIK VIJEĆA-SUDIJA
Mila Cupara,s.r. Dragoje Jović,s.r.
PRAVNA POUKA: Protiv ove presude može se izjaviti žalba Apelacinom sudu CG u
roku od 15 dana od dana prijema prepisa, a preko ovog suda.
Za tačnost otpravka tvrdi i
ovjerava namještenik suda
Mila Cupara