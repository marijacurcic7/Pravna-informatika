K.br. 230/2011
U IME CRNE GORE
VIŠI SUD U PODGORICI, kao prvostepeni krivični u vijeću sastavljenom od sudije
Tabaš Predraga, kao predsjednika vijeća i sudija Moštrokol Vesne i Ivanović
Radomira, kao članova vijeća, uz učešće Novčić Slobodanke, kao zapisničara, u
krivičnom predmetu protiv optuženih B. N., koga brane Đ. D., advokat iz P.,
zbog krivičnog djela ubistvo u pokušaju iz čl. 143. u vezi čl. 20. Krivičnog
zakonika i optuženog K. B., zbog krivičnog djela nasilničko ponašanje iz čl.
399. Krivičnog zakonika, odlučujući po optužnici Višeg državnog tužilaštva u
Podgorici Kt.br. 168/11-2 od 07.12.2012. godine, koju je na glavnom pretresu
zastupala S. J.-zamjenik VDT u Podgorici, nakon održanog glavnog i javnog
pretresa, 13.02.2013. godine, u prisustvu zastupnika optužbe, optuženih i
branioca optuženog B. N. adv. Đ. D., nakon tajnog vijećanja i glasanja, dana
13.02.2013. godine, donio je, a dana 20.02.2013. godine, javno objavio
P R E S U D U
Optuženi:
1. B. N., zvani „B.“, od oca Ž. i majke R., rodjene R., rodjen .... godine na
C., sa prebivalištem u P.-ul. D. K. br. .., B., C., student, neoženjen, sa
završenom srednjom ekonomskom školom, dobrog imovnog stanja, neosudjivan,
evidentiran kao maloljetni počinilac krivičnog djela teška tjelesna povreda iz
čl. 151. Krivičnog zakonika, zbog čega mu je Presudom Osnovnog suda u
Podgorici Km.20/11 od 12.06.2010. godine, izrečena vaspitna mjera-pojačan
nadzor od strane roditelja.
2. K. B., od oca D. i majke Z., rodjene B., rodjen ... godine, u P., sa
prebivalištem u P.-ul. .. br. .., Crnogorac, nezaposlen, neoženjen, sa
završenom srednjom elektrotehničkom školom, srednjeg imovnog stanja,
neosudjivan, evidentiran kao maloljetni počinilac krivičnog djela nasilničko
ponšanje iz čl. 399. Krivičnog zakonika, zbog kojeg mu je Presudom Osnovnog
suda u Podgorici, Km.br. 07/78 od 05.12.2007. godine, izrečena vaspitna mjera-
pojačan nadzor od strane roditelja.
KRIVI SU
Zato što su:
Dana 03.11.2011. godine, u Podgorici, oko 15,30 časova, u ul. Nj., ispred
ugostiteljskog objekta „L.“, optuženi B. N. sa umišljajem pokušao lišiti
života oštećenog G. M., iako je bio svjestan da ga preduzetim radnjama može
lišiti života, pa je to i htio, a K. B. vršenjem nasilja prema oštećenom G.,
drskim i bezobzirnim ponašanjem ugrozio spokojstvo gradjana i remetio javni
red i mir, na način što je optuženi B., u trenutku kada je oštećeni G. M.,
zajedno sa drugom K. B. izašao iz kafića, odmah izvadio nož dužine sječiva oko
15 cm i istim uboo oštećenog u predjelu stomaka i vrata, nanoseći mu teške
tjelesne povrede u vidu ubodne rane u predjelu desne strane prednjeg trbušnog
zida u gornjoj trećini i ubodnu ranu u predjelu lijeve polovine zadnje strane
vrata u donjoj trećini-pri bazi vrata, nakon čega mu je optuženi K. B. za
vrijeme dok se oštećeni G. M. povrijedjen nalazio pognut ka tlu, zadao dva
udarca pesnicom u predjelu glave, nanoseći mu laku tjelesnu povredu u vidu
krvnog podliva kože u lijevom jagodičnom predjelu, iako je znao da će takvim
ponašanjem ugroziti spokojstvo gradjana i remetiti javni red i mir, pa je to i
htio,
- čime je optuženi B. N. izvršio krivično djelo ubistvo u pokušaju iz čl.
143. u vezi čl. 20. Krivičnog zakonika, a optuženi K. B. krivično djelo
nasilničko ponašanje iz čl. 399. Krivičnog zakonika.
Pa ih sud primjenom citiranih zakonskih odredbi, te odredbi
čl.4,5,6,7,8,14,15,32,36. i 42., a optuženom B. N. primjenom odredbi čl. 45.
46. i 51. Krivičnog zakonika, te odredbi čl. 226, 229. i 374. Zakonika o
krivičnom postupku.
O S U Đ U J E
-​ optuženog B. N., na kaznu zatvora u trajanju od 2 (dvije) godine i 6 (šest) mjeseci, u koju kaznu mu se uračunava vrijeme provedeno u pritvoru od 03.11.2011. godine do 12.03.2012. godine.
-​ optuženog K. B., na kaznu zatvora u trajanju od 6 (šest) mjeseci.
Dužni su optuženi da na ime troškova krivičnog postupka-sudskog paušala plate
ovom sudu novčani iznos od po 100,00 eura, te da na ime ostalih troškova
krivičnog postupka solidarno plate ovom sudu novčani iznos od 159,5 eura, a
koji troškovi se odnose na medicinsko vještačenje po vještaku dr. K. N., a
optuženi B. N. i novčani iznos od 962,5 eura, na ime nagrade i nužnih izdataka
za komisiju vještaka koji su izvršili sudsko psihijatrijsko vještačenje
optuženog, sve u roku od 15 dana po pravosnažnosti presude, pod prijetnjom
prinudne naplate.
O b r a z l o ž e nj e
Optužnicom Višeg državnog tužilaštva Kt.br.168/11-02 od 07.12.2011. godine,
optuženom B. N. je stavljeno na teret da je izvršio krivično djelo ubistvo u
pokušaju iz člana 143. u vezi člana 20. Krivičnog zakonika, a optuženom K. B.
krivično djelo nasilničko ponašanje iz člana 399. Krivičnog zakonika.
Zastupnik optužbe je u završnoj riječi precizirao činjenične navode optužnice,
i pri tako preciziranoj optužnici ostao do završetka glavnog pretresa,
predlažući da sud optužene oglasi krivim i osudi po zakonu.
Optuženi B. N. je u svojoj odbrani u prethodnom postupku naveo, da je dana
03.11.2011. godine, između 15,30-15,45 časova, sa svojim drugom K. B. krenuo
do grada kako bi pogledali neke patike, da su oko 16,00 časova, došli u
blizini lokala „L.“ koji se nalazi u Nj. u., kada je primijetio neku gužvu i u
toj gužvi vidio majku, koja je bila jako uznemirena, kako se raspravlja sa
nekom grupom momaka, te da se u društvu sa majkom nalazi njegova tetka. Prišao
je majci i upitao šta se se desilo, na šta mu je ona odgovorila, da ju je
jedan momak iz te grupe napao, jer je prilikom pokušaja da isparkira svoje
vozilo, udarila u njegov motor koji se nalazio iza vozila i oštetila ga, nakon
čega su je mladići iz grupe maltretirali i psovali. Kako bi zaštitio majku, iz
džepa trenerke izvadio jejedan privjezak, na kojem se nalazila britva na
rasklapanje sa sječivom dućžine 5 do 7 cm, u namjeri da je stisne u šaci, kako
bi mu udarac bio jači, ali mu je u tom trenutku iz grupe prišao jedan mladić,
nekako sa strane, govoreći mu nešto povišenim tonom i istovremenom dižući ruke
u njegovom pravcu, zbog čega je otvorio britvu, a kako bi odbranio sebe i
majku, držeći je u desnoj ruci, nakon čega se okrenuo prema tom momku
hvatajući se istovremeno rukama za ramena i gurajući, kojom prilikom je jednom
stisnutom pesnicom udario tog momka u predjelu ramena. Nije znao da objasni
kako je oštećeni zadobio teške povrede, jer kritičnom prilikom nije zamahivao
britvom u njegovom pravcu, niti je imao namjeru da ga sa tom britvom
povrijedi, već mu je namjera bila da toga momka prebije, i na taj način stavi
do znanja, da ne može tako da se ophodi prema njegovoj majci. Dalje je naveo,
da se taj momak nekako istrgao i pobjegao u pravcu "Mimija", kada mu je sa
ledja prišao drugi momak iz iste grupe, kojeg je pokušao da uhvati, ali nije
uspio, jer je taj momak krenuo da bježi Njegoševom ulicom u pravcu Stadiona.
Optuženi je dalje naveo, da za svo vrijeme trajanja sukoba nije vidio gdje se
nalazi njegov drug K. B., da je na licu mjesta bilo još momaka, koji mu nijesu
prilazili, a da je nakon sukoba krenuo u pravcu mosta "Milenijum", te da ga ni
majka ni tetka prethodno nijesu pozivale da dodje na kritično mjesto.
U svojoj odbrani na glavnom pretresu optuženi je naveo, da je dana 03.11.2011.
godine izmedju 15,00 i 15,30 časova, sa svojim drugom K. B., izašao u grad da
popiju kafu i pogledaju neke patike, da bi u trenutku kada su se nalazili kod
Osnovnog suda, dobio poziv na telefon od svoje majke R., koja mu je plačući
saopštila da je neki momci maltretiraju i da se nalazi ispred picerije "Leone"
i pozvala ga da dodje kako bi je zaštitio. Odmah je zajedno sa B. uzeo taksi i
nakon nekih desetak minuta od poziva došao ispred picerije "Leone". Po izlasku
iz taksija nije primijetio nikakvu gužvu, već je vidio majku kako sjedi u
njenom automobilu marke "F. f.", dok oko automobila nije vidio bilo kakve
momke. Prišao je majčinom automobilu i pitao je gdje su momci, na što mu je
ona odgovorila, da je sve u redu, da se sve smirilo i da su momci otišli. Dok
je razgovarao sa majkom, primijetio je više momaka, koji su dolazili iz pravca
lokala "Inter siti", koji se nalazio preko puta lokala "L.". Prvi mu je prišao
oštećeni G. M. i prilikom prilaska mu uputio riječi "momak, momak", a što mu
je djelovalo kao da će G. da ga napadne, pa je instikrivno uzeo nož, dužine
sječiva kao mali brst , koji stalno nosi sa sobom i stavio ga u desnu ruku i
stisnuo ga, tako da je sječivo virilo iz šake od malog prsta ka dolje, a zatim
sa tom rukom ukojoj je držao nož zamahnuo u pravcu oštećenog G. odozdo ka gore
u visini stomaka i udario ga, a potom istom rukom još najmanje dva puta široko
zamahnuo u predjelu lijevog ramena i vrata oštećenog i oba puta ga udario, ali
G. od tih udaraca nije pao, već je krenuo da bježi u pravcu "Mimija", koji se
nalazio u Hercegovačkoj ulici. Optuženi je dalje naveo, da se nakon toga na
licu mjesta stvorila strašna gužva, zbog čega je on otišao u pravcu svoje
kuće, i tek nakon nekog vremena shvatio što je uradio, zbog čega je otišao u
policiju i prijavio se. Optuženi je naveo, da je shvatio da je pogriješio, da
mu je žao zbog toga, a posebno što je povrijedio oštećenog G., navodeći da mu
je namjera bila samo da zaštiti majku sa kojom živi.
Upitan da objasni razlike u svojim odbranama u prethodnom postupku i na
glavnom pretresu, optuženi je naveo, da nije tačno ono što je naveo u svojoj
odbrani pred tužiocem, da se slučajno zatekao u Njegoševoj ulici, da je tom
prilikom primijetio grupu momaka koji su se neprimjereno ponašali prema
njegovoj majci, zbog čega je bio u šoku, da je iz džepa izvadio jedan
privjezak na kome se nalazila britva na rasklapanje i da mu je tokom razgovora
sa majkom prišao jedan momak i obratio mu se povišenim tonom, koji je podigao
obje ruke u njegovom pravcu, zbog čega se okrenuo prematom mladiću kako bi se
odbranio od njega, nakon čega su se uhvatili rukama za ramena i pogurali, te
da mu je sa ledja takodje prišao jedan momak, navodeći, da je to rekao samo
kako bi zaštitio svoju majku i kako je ne bi izložio neprijatnostima, te da se
dogadjaj dogodio na način kako je to objasnio u svojoj odbrani na glavnom
pretresu.
Branilac optuženog je u završenog je u završnoj riječi zamolio sud, da
prilikom odmjeravanja kazne cijeni sve olakšavajuće okolnosti na strani
optuženog i istog što blaže kazni.
Optuženi K. B. je u svojoj odbrani u prethodnom postupku naveo, da je dana
03.11.2011. godine, sa svojim drugom B. N. krenuo u grad, da su kod Osnovnog
suda obojica sjeli u taksi i dovezli se do njegoševe ulice. Po izlasku iz
taksi vozila u njegoševoj ulici, zaustavili su se pored jednog crvenog vozila,
za kojeg je kasnije saznao da je vozilo majke B. N., gdje je N. prišao jednoj
ženi, za koju je takodje kasnije saznao da je njegova majka i tada njemu i N.
prilaze dva mladića, od kojih je jedan K. B. zvani B., kojeg je dobro poznavao
od ranije i sa kojim se družio, nakon čega nastaje neko guranje, ali optuženi
nije umio da objasni na koji način su se gurali i nije čuo da je bilo ko što
govorio. U jednom trenutku spotakao se preko neke klupe, a zatim ustao i
primijetio jednog momka koji je trčao u njegovom pravcu, a kojeg je udario u
predjelu glave otvorenim dlanom refleksno, nakon čega je taj momak prošao
pored njega i nastavio da trči. Optuženi je naveo, da od udarca taj momak nije
pao, već se samo malo posagnuo, a tom prilikom nije primijetio ni da je taj
momak povrijedjen, niti da je bilo ko u tom metežu upotrebljavao nož ili bilo
kakvo drugo sredstvo. Nakon toga otišao je kući, a istog dana oko 18,00
časova, dobio je poziv iz policije da se javi povodom predmetnog dogadjaja.
U svojoj odbrani na glavnom pretresu optuženi K. B. je naveo, da se kritičnog
dana dogovorio sa optuženim B. da izadju i popiju piće, da je B. došao ispred
Osnovnog suda, gdje ga je pokupio taksijem, nakon čega su se odvezli u
Njegoševu ulicu ispred picerije "Leone", gdje su izašli iz auta, kada su im
prišla dva momka i to G. M. i K. B., kada dolazi do gužve. U medjuvremenu na
licu mjesta primijetio je N. majku kod njenog automobila i još jednu ženu, s
tim što nije znao da objasni zbog čega je do gužve došlo. Tom prilikom
napravio je dva tri korana unazad, u namjeri da se izmakne iz gužve, ali se
spotakao preko neke klupe. U tom trenutku vidi G. M. kako trči u njegovom
pravcu i dok je prolazio pored njega, otvorenom šakom ga je udario u predjelu
glave, od kog udarca se G. zateturao i pao, a potom nastavio da trči prema
prodavnici "Mimi",odnosno česmi koja senalazi u ulici Slobode. Nije vidio gdje
se u tom trenutku nalazio N., niti je vidio što je on radio za to vrijeme, jer
je sve počelo po njihovom izlasku iz taksi automobila. Nakon što se sve
završilo primijetio je N. i njegovu majku, koja je bila sva usplahirena, kao i
K. B. kako bježi u pravcu Stadiona Njegoševom ulicom, dok se on zaputio
takodje tom ulicom, pa lijevo u pravcu mosta "Milenijum". Optuženi je dalje
naveo i pojasnio, da su po izlasku iz taksija najprije prišli N. majci, koja
je stajala pored automobila, da je tom prilikom primijetio da je N. uznemiren,
a da su im odmah nakon toga prišli K. G., te da se sve veoma brzo odvijalo.
Sud je u dokaznom postupku saslušao svjedoke B. D. i B. R., na saglasan
predlog stranaka pročitao iskaze i to: svjedoka-oštećenog G. M., sa zapisnika
o saslušanju svjedoka Kti. br. 26/11 od 21.11.2011. godine i zapisnika o
glavnom pretresu od 12.03.2012. godine, svjedoka K. B., sa zapisnika o
saslušanju svjedoka Kti. br. 26/11 od 18.11.2011. godine i zapisnika o glavnom
pretresu od 27.06.2012. godine i svjedoka B. N., sa zapisnika o saslušanju
svjedoka Kti.br.26/11 od 01.12.2011. godine i zapisnika o glavnom pretresu od
27.06.2012. godine, pročitao zapisnik o uvidjaju Uprave policije PJ Podgorica,
Ku.br. 961/11 od 08.11.2011. godine, izvještaj ljekara specijaliste JZU
Klinički centar Crne Gore-Urgentni centar na ime oštećenog G. M., nalaz i
mišljenje stalnog sudskog vještaka medicinske struke dr. K. N. od 24.11.2011.
godine i njegovo usmeno izjašnjenje sa glavnog pretresa održanog dana
27.06.2012. godine, zapisnik o prepoznavanju VDT Podgorica, Kt.br. 821/11 od
03.11.2011. godine, nalaz i mišljenje komisije vještaka koji su vršili sudsko
psihijatrijsko vještačenje optuženog B. N. od 06.07.2012. godine, te saslušao
predstavnika komisije vještaka neposredno na glavnom pretresu i pročitao izvod
iz kaznene evidencije za optuženog B. N., Uprave policije Ispostava Cetinje
br. 02-245-4275 od 29.11.2011. godine i izvod iz kaznene evidencije za
optuženog K. B., Uprave policije PJ Podgorica br. 29-245/11-29601/2-4824 od
18.11.2011. godine.
Svjedok oštećeni G. M. je u svom iskazu u prethodnom postupku naveo, da je
dana 03.11.2011. godine, oko 15,00 časova, sa svojim drugom K. B. sjedio u
lokalu "Cheers", koji se nalazi u njegoševoj ulici, da bi nakon nekih
dvadesetak minuta čuo kako je neko zavikao da je udaren motocikl. Pošto je
svoj motocikl parkirao u Njegoševoj ulici iza jednog vozila marke "Ford fokus"
crvene boje, izašao je iz lokala i tom prilikom vidio da na motociklu nema
nikakve štete, dok je u vozilu koje je bilo parkirano ispred motocikla na
mjestu vozača primijetio jednu plavu ženu, dok se na mjestu suvozača nalazila
jedna žena smedje boje kose. Došao je do vozila, kada mu se žena sa plavom
kosom obratila riječima u smislu "našli ste ovdje da se parkirate iza mojih
kola". Svjedok joj se obratio riječima govoreći joj da nema nikakve štete na
motociklu, da nema nikakvih problema i da može da ide ukoliko želi, ali mu se
ta ista žena ponovo obratila riječima "sada ćete vi vidjeti kako se priča sa
B.", s tim što mu je prije toga rekla "kako mi se to obraćaš". Svjedok je
dalje naveo, da je odmah nakon toga vidio, da je ta žena za koju je kasnije
saznao da se zove B. R. zvala nekog telefonom i čuo kako je govorila da je
neki momci maltretiraju. Nakon toga vratio se u lokal zajedno sa drugom K. B.,
gdje su sjedjeli još nekih pola sata do 40 minuta, kada iz lokala primjećuje
kako iz taksi vozila na pješačkom prelazu izlaze tri mladića, od kojih je
jedan bio visine izmedju 180 i 185 cm, kratko podšišane crne kose, malo
krupnije gradje, koji je na sebi imao bež džemper i farmerke, dok je drugi
mladić bio visok oko 190 cm sa crnom kožnom jaknom, koga je znao iz vidjenja
kao B., dok trećeg momka nije dobro zapazio, osim da je malo deblji. Ti momci
su došli do vozila "Ford fokus", u kojem se nalazila ona žena, nakon čega on i
K. B. kreću da izadju iz lokala i dok su prilazili čuo je kako mladić koji je
bio u bež džemperu govori toj ženi "ko je taj pokaži mi ga". Krenuo je da
pridje tom momku sa njegove desne strane i kad mu se približio, taj momak ga
je bez ikakvog prethodnog upozorenja sa nožem prvo ubo u predjelu stomaka, a
zatimu predjelu vrata, otpozadi, sa lijeve strane, nakon čega je još nekoliko
puta zamahivao u njegovom pravcu, ali je uspio da se otrgne, a zatim pokušao
da pobjegne, medjutim, spotakao se i pao. Nakon toga vidi kako je taj isti
momak krenuo u pravcu K. B. koji se nalazio nekih 4-5 metara do njega, ali
nije mogao da vidi što se dalje dešava, jer mu je automobil zaklanjao vidik.
Kada je krenuo da ustane, prišao mu je drugi momak u kožnoj jakni i 2-3 puta
ga je udario stisnutom pesnicom u predjelu glave, a zatim još nekoliko puta
zamahnuo da ga udari, ali je te udarce uspio da izbjegne, nakon čega vidi da
taj mladić odlazi u pravcu K. B. i onog momka u bež majici. U tom trenutu
primijetio je da krvari, osjećao se loše, zbog čega se daljih detalja nije
mogao sjetiti. Svjedok je pojasnio, da se sasvim normalno uputio u pravcu
momka koji je stajao kod automobila, da je ruke držao uz tijelo i da ni jednim
svojim pokretom nije ukazivao da želi da se svadja sa tim momkom.
U svom iskazu na glavnom pretresu, svjedok oštećeni je u cjelosti ponovio svoj
iskaz iz prethodnog postupka, s tim što je dodao i objasnio, da ga je optuženi
K., kojeg je ranije znao iz vidjenja udario šakom jednom ili dva puta u
predjelu glave, te da je nakon toga krenuo da bježi, kada je vidio da je
optuženi B. krenuo prema K. B., ali se nije mogao izjasniti što se dalje
dešavalo. Dalje je objasnio, da nakon dva uboda nožem nije pao na zemlju, već
se samo zgrčio, a zatim odmah krenuo da se udalji sa lica mjesta, te da je
udarce od strane optuženog K. B. zadobio kada se nalazio u polusagnutom
položaju i kada je pregledao rame u koje je prethodno uboden nožem. Kao
oštećeni nije se pridružio krivičnom gonjenju protiv optuženih, niti je u
odnosu na njih postavio imovinsko pravni zahtjev.
Svjedok B. R. je u svom iskazu u prethodnom postupku navela, da je da dana
03.11.2011. godine oko 15,40 časova, sa svojom sestrom B. D. izašla sa posla,
a zatim krenula da pomjeri svoje vozilo marke "Ford fokus" sa parking mjesta u
ulici Njegoševoj ispred picerije "Leone". Kako bi izašla sa parkinga morala je
više puta da manerviše, jer je ispred njenog vozila ukoso bio parkiran jedan
džip, a iza vozila jedan motocikl. Dok je pokušavala da izadje sa parkinga,
primijetila je jednu grupu momaka, koji su sjedjeli u obližnjem kafiću, kako
gledaju u njenom pravcu i smiju se. Kako nijemogla da izadje sa parkinga,
fizički je pokušala da pomjeri motocikla, zbog čega se osjećala bijedno i
poniženo, ispod svakog nivoa, iz razloga što je oko nje stajalo dosta ljudi
koji su sve to gledali, ali se niko od njih nije ponudio da joj pomogne. Nakon
izvjesnog vremena dva momka, koje je prethodno primijetila u bašti lokala,
koji su bili kratko podšišani, crne kose, srednje razvijeni su joj prišla, od
kojih je jedan za kojeg je kasnije saznala da je povrijedjen pitao "šta je
frka", na što mu je ona odgovorila "frka je što si ovako parkirao motor, što
me već 20 minuta posmatrate, smijete mi se i zbog vlašeg motora ne mogu vozilo
da isparkiram". Tom prilikom ti momci su tvrdili da je ona vozilom udarila u
njihov motor, što nije bilo tačno i pripisivali su njoj neka oštećenja na
motoru koja su postojala od ranije, odnosno na motoru nije bilo nikakvih
oštećenja. Potom je drugi momak predložio da se, na što nije ni pristala, jer
šteta nije ni postojala. Nakon čega joj je onaj prvi momak uputio riječi
"prošetaj klošarko", što je nju posebno pogodilo, jer nije navikla da se neko
prema njoj tako ponaša, pa je tom momku uputila riječi "lako je sa ženama", a
nakon toga putem telefona pozvala svog sina N. i plačući mu se požalila na
situaciju u kojoj se našla. Nakon završenog razgovora sa sinom u strahu da se
može nešto dogoditi, pozvala je policiju i obavijestila ih o dogadjaju.
Zamolila je konkretno S. S. da pošanje nekog na licu mjesta, ali je u
medjuvremenu došao njen sin sa još nekim, ali se nije mogla sjetiti sa kim. N.
je izbezumljeno vikao "ko te dirao, ko su momci koji diraju žene",
insistirajući da mu kaže ko je dirao. Iz straha da se nešto ne bi dogodilo i
sa namjerom da smiri situaciju, saopštila je N. da su ti momci otišli. U tom
trenutku iz lokala izlaze dva mladića, koja su potrčala prema N., nakon čega
dolazi do prepirke i opšte galame. Svjedok je primijetila da jedan od tih
momaka trčeći prema njenom sinu N. drži ruku u džepu, što je posebno
uznemirilo, jer je prije N. dolaska primijetila da u lokal gdje su sjedjeli ti
momci prilaze idruga lica, kao da se nešto dogovaraju. Nakon što su ti momci
prišli N., vidjela je da je došlo do medjusobnog zamahivanja rukama i guranja,
a odmah nakon toga je vidjela kako je jedan od tih momaka i to onaj koji je
bio povrijedjen pobjegao u pravcu "Mimija", a za njih, ali u drugom pravcu i
njegov drug, za kojim je potrčao njen sin N., ali ga nije uspio sustići, već
se vratio na lice mjesta. Svjedok je dalje, da je ona sve vrijeme u više
navrata pokušala da smiri N. i natjera ga da podje sa njim kući, ali je N.
ostao sa nekim momcima, koji su pokušavali da ga smire i ubace u taksi, dok se
ona sa svojom sestrom odvezla kući. Po dolasku zgrade u kojoj živi zatekla N.,
dok je istu noć saznala daje jedan od momaka povrijedjen, o čemu je
obavijestila sestra koju je zvao inspektor iz policije, jer se odredjeno lice
javilo sa povredama od noža. Pitala je N., da li je prilikom svadje imao nešto
u rukama, na što joj je on odgovorio da ne zna, jer nije bio svjestan što radi
u tom trenutku. Istog trenutka pozvala je inspektora i obavijestila ga da će
doći zajedno sa sinom u policiju.
Ovaj svjedok je na glavnom pretresu u cjelosti ponovila svoj iskaz iz
prethodnog postupka, s tim što je dodala, da nije vidjela da je neko sa N.
došao na kritično mjesto, već je kasnije čula da je sa N. došao i optuženi K.,
da je vidjela da se N. čupa samo sa povrijedjenim G., ali ne i da se neko
drugi čupao i gurao, obzirom da je bila velika gužva, da niko nije pomjerao
motor sa mjesta iza vozila za vrijeme dogadjaja, ali je primijetila da je
motor malo pomjeren u stranu kada je krenula da odlazi sa lica mjesta, jer je
bez problema uspjela da se isparkira
Svjedok B. D. u svom iskazu u prethodnom postupku navela, da je dana
03.11.2011. godine, oko 16,00 časova, sa svojom sestrom B. R. izašla sa posla
iz agencije "Prravel", koja se nalazi u ulici Hercegovačkoj, nakon čega su se
zaputili do R. vozila marke "Ford fokus", koje je bilo parkirano u Njegoševoj
ulici, preko puta picerije "Leone". Po ulasku u automobil njena sestra R. je u
više navrata pokušala da izadje sa parking mjesta, u čemu nije uspjela, jer je
ispred njenog automobila bilo parkirano jedno vozilo, a iza motocikl. Iz
obližnjeg lokala izašla su dva momka obučena u crne trenerke, tvrdeći da je
njena sestra R. udarila u njihov motor. To je bio razlog da izmedju R. i tih
momaka dodje do prepirke. Ta dva momka tražila su od njene sestre da im plati
štetu načinjenu na motoru, pa kad ona na to nije pristala, jedan od tih momaka
je počeo da je vrijedja, govoreći joj "klošarko jedna, bježi tamo". Na te
riječi njena sestra R. je odgovorila tom momku da mu može majka biti i da je
njen sin tu, ne bi se mogao tako ponašati, a zatim plačući putem telefona
pozvala sina N.. Nakon nekog vremena vidjela je da je došao N. sa jednim
drugom, nakon čega je počela prepirka i galama, ali od šoka nije mogla
zapaziti detalje. Sjeća se da je zadjeno sa sestrom pokušala N. da ugura u
autmobil, a zatim u taksi kako bi ga sklonili salica mjesta, ali u tome nijesu
uspjeli. Svjedok je dalje navela, da su dva momka u trenutku dolaska N. na
licu mjesta sjedjela u kafiću, dok se ona zajedno sa svojom sestrom nalazila
pored automobila, da je N. odmah po dolasku pitao majku ko su ti momci, ali su
one u namjeri da smire situaciju rekle N. da su momci otišli, ali su oni odmah
izašli iz kafića i prišli mu, kada je došlo do prepirke i guranja, nakon čega
je jedan od tih momaka odmah pobjegao u pravcu Hercegovačke ulice, a drugi
Njegoševom ulicom u pravcu stadiona, dok su ona i njena sestra sjele u auto i
odvezli se u pravcu zgrade gdje njena sestra živi, gdje se pojavio i N., kojeg
je dovezao neki drug. Svjedok je dalje navela, da je kritične prilike, dok je
trajala prepirka izmedju njenog sestrića N. i tih momaka, nije vidjela bilo
kakav predmet u N. rukama, osim da je jedan od tih momaka u trenutku dok je
prilazio N. držao desnu ruku u džepu.
U svom iskazu na glavnom pretresu ovaj svjedok je djelimično ponovila svoj
iskaz iz prethodnog postupka, s tim što je dodala, da su njenoj sestri R. u
trenutku kada je pokušavala da isparkira vozilo prišla dva momka koji su joj
rekli da je motor njihov, i da je R. prilikom pokušaja da isparkira vozila
udarila u njihov motor i oštetila ga, nakon čega je R. izašla iz automobila
tvrdeći da nije oštetila motor, kada je došlo do rasprave izmedju ta dva momka
i nje. Ti momci su zahtijevali da se pozove policija, a nakon toga i grubo
ophodili prema R., kada joj je jedan od ta dva momka uputio joj riječi "ajde
klošarko stara", što je R. posebno pogodilo i zbog čega je počela da plače,
nakon čega je pozvala svog sina N. mobilnim telefonom, što svjedok nije
vidjela niti čula, jer se u tom trenutku raspravljala sa tim momcima. Tom
prilikom stvorila se velika gužva jer im je prišlo desetak ljudi, koji su
stalno nešto zapitkivali, zbog čega je ona bila u šoku. U jednom trenutku na
lice mjesta se pojavio N., ali nije vidjela da je došao sa K., već je to
kasnije saznala. Vidjela je jednog momka kako je krenuo prema N. držeći ruku u
džepu, zbog čega je pomislila da se može desiti najgore. Potom je vidjela N.
kako je odgurnuo tog momka, koji je zatim pobjegao u pravcu ulice Slobode, dok
je onaj drugi momak krenuo Njegoševom ulicom u pravcu stadiona Budućnosti, dok
je ona zajedno sa sestrom automobilom krenula da se udalji sa lica mjesta, s
tim što je njena sestra R. prije toga pozvala policiju. Ovaj svjedok je dalje
navela, da su ta dva momka bila pored automobila u trenutku kada je N. došao
na licu mjesta. Upitana da pojasni svoje razlike u svojim iskazima u
prethodnom postupku i na glavnom pretresu, a nakon što joj je predočen njen
iskaz iz prethodnog postupka, ovaj svjedok se izjasnio, da se dogadjaj desio
upravo onako kako ga je predstavila kod istražnog sudije.
Svjedok K. B., je u svom iskazu kako u prethodnom postupku, tako i na glavnom
pretresu naveo, da je kritičnog dana negdje oko 15,00 časova, došao u ul.
Njegoševu sa svojim drugom G. M., nakon čega su sjeli u kafić “Cheers” , da se
u lokal dovezao svojim automobilom marke "Bora" koje je parkirao ispred
kafića, dok se M. dovezao motociklom martke "J...", koji je parkirao nekoliko
mjesta iza njega. Dalje je naveo, da su sjedeći u kafiću primijetili još jednu
ženu smedje-plave kose, koja je sa vozilom marke "Ford fokus" crvene boje
pokušavala da se isparkira sa parking mjesta koje se nalazilo ispred M.
motocikla.Tom prilikom ta žena je zadnjim dijelom svog vozila udarila u M.
motor, zbog čega je M. odmah izašao ispred kafića kako bi vidio da li mu je
napravljena šteta na motoru. Dalje je naveo, da je čuo kako je ta žena ne
izlazeći iz vozila uputila riječi M. "dobro ste tu stavili motor" na što joj
M. nije odgovorio. Potom je i on izašao iz lokala, kada vidi da je ta žena
izašla iz svog automobila i prišao motoru, u kom trenutku je M. rekao "ajte
idite gospodjo nema nikakve štete". Zbog tih riječi ta žena se naljutila, a
zatim i obratilo M. riječima, govoreći mu "samnom nećete više ništa pričati,
doćiće neko od mojih muških B." na što joj je M. odgovorio da nema potrebe da
bilo ko dolazi, jer nema štete na motoru, nakon čega su se obojica vratili u
kafić. Kroz izlog kafića vidjeli su da ta žena i dalje sjedi u svom vozilu na
parking mjestu, a da je sa njom u vozilu na mjestu suvozača bila još jedna
žena. Nakon nekih pola sata do 40 minuta, svjedok je vidio da se ispred kafića
zaustavilo taksi vozilo marke "Reno megan" crvene boje, iz kojeg su izašla tri
mladića. Jedan od tih mladića koji je kasnije napao njega i M. bio je visok
izmedju 180 i 190 cm, krupnije gradje, smeđe kose, a na sebi je imao farmerke
i džemper bež boje, dok je drugi momak bio visine od oko 180 cm kratko
podšišan smedje kose, obučen u farmerice i neku tamnu jaknu, dok je treći
momak bio puniji, manjeg rasta, srednje dužine kose, obučen u neku šarenu
trenerku. Po izlasku iz taksi vozila, ti momci su prišli ženi u automobilu,
koja je odmah izašla, kada svjedok kuće da najvisočiji momak obučen u bež
džemper povišenim tonom govori "odmah mi pokaži te momke", nakon čega ta žena
pokažuje u pravcu gdje su sjedjeli on i M.. Iz tog razloga on je zajedno sa M.
izašao iz kafića, nakon čega onaj najvisočiji momak u bež džemperu pritrčava u
njihovom pravcu i prvo napada M., hvatajući ga jednom rukom za majicu i sa
nožem kojeg je držao u desnoj ruci ubada M. u predjelu stomaka, a zatim jednom
rukom nastavlja da ga udara, dok ga drugom rukom u kojoj drži nož ubada u
predjelu vrata. M. je uspio da se odvoji od tog momka, ali je pao, nakon čega
se taj momak okrenuo u njegovom pravcu i rukom ga uhvatio za gornji dio
trenerke, pokušavajući nekoliko puta da ga ubode nožem u predjelu glave i
stomaka, ali je uspio da se istrgne i pobjegao u Njegoševu ulicu u pravcu
stadiona, za koje vrijeme je taj momak trčao za njim. Nakon nekog vremena
vratio se u Njegoševu ulicu da vidi što se desilo sa M., kojeg je zatekao kako
leži na ulici i krvari, nakon čega mu je pomogao da ustane, ubacio ga u svoje
vozilo i odvezao ga u Urgentni centar. Svjedok je dalje naveo, da je vidio da
je još jedan koji je bio obučen u tamnoj jakni, prišao M. i nekoliko ga puta
zatvorenom šakom udario u predjelu glave. Svjedok je dalje naveo i objasnio,
da je nož koji je vidio u ruci kod momka koji je ubo M. bio sive boje, dužine
izmedju 20 i 25 cm po njegovoj procjeni, čija oštrica je sa jedne strane bila
reckasta.
Svjedok B. N. je u svom iskazu kako u prethodnom postupku, tako i na glavnom
pretresu naveo, da je dana 03.11.2011. godine, oko 16,00 časova, razgovarao sa
G. M. i K. B. u kafiću "Cheers", koji se nalazi u Njegoševoj ulici, gdje radi
kao šanker, kada je prišao jedan mladić, kojeg je poznavao iz vidjenja i
obavijestio M. da mu je neka žena sa vozilom zakrčila motor marke "J..." koji
jebio parkiran ispred lokala. Sa mjesta na kojem se nalazio mogao je da vidi
parkiran motor, kao i M., koji je sjedio u separeu desno od ulaznih vrata
okrenut prema ulici. M. je izašao iz lokala i on zajedno sa njim, nakon čega
su prišli vozilu u kojem je sjedjela jedna plava djevojka, dok je pored vozila
stajala jedna plava žena. Tom prilikom M. je osmotrio motor i vidio da nema
štete, a zatim se obratio jednoj od tih žena, govoreći im "ajde vozi", na što
mu je jedna žena odgovorila "je li tako, ti meni vozi, lako vam je sa ženama,
sad ću ja da pozovem sina", nakon čega se M. vratio u lokal, dok je žena i
dalje ostala da stoji pored vozila. Nakon nekih 20-30 minuta svjedok je iz
lokala primijetio da pored motora i vozila sa tom ženom stoje još tri
nepoznata lica. Jedan od tih momaka koji je bio obučen u sivu majicu bio je
jako uzmeniren i stalno je trčao u krug. Dalje je naveo, da su potom M. i B.
izašli iz lokala i prišli tim momcima, kada je momak koji je bio obučen u sivu
majicu bez riječi fizički nasrnuo na M., a nakon toga mu se pridružio drugi
momak koji je bio obučen u teksas jaknu. Svjedok je dalje naveo, da se M. u
jednom trenutku istrgao i počeo da bježi, dok su ta dva momka udarajući ga
trčali za njim u pravcu Hercegovačke ulice prema lokalu "Mimi", za koje
vrijeme je M. više puta padao i ustajao. Svjedok je vidio da je momak u sivoj
majici pokušao da udari i B. K., na način što je u njegovom pravcu mahao
rukama, a zatim vidio da je protrčao pored njega, kada mu u rukama vidi nož,
dok je ona žena i dalje stajala pored vozila.
Iz sadržine Zapisnika o uvidjaju Uprave policije PJ Podgorica, Ku.br. 961/11
od 08.11.2011. godine, utvrdjuje se da je lice mjesta raskrsnica ulica
Njegoševe i Hercegovačke na pješačkom prelazu, na desnoj strani kolovozne
trake gledano iz pravca bulevara Svetog Petra Cetinjskog, da se pored
pješačkog prelaza nalaze dvije klupe, da na licu mjesta nijesu primijećeni
tragovi koji bi ukazivali na izvršeno krivično djelo, osim što je nedaleko od
lica mjesta u ulici Hercegovačkoj sa desne strane, gledano iz pravca Njegoševe
ulice u popločanom prolazu izmedju usgostiteljskog objekta "Intersiti" i
"fizrer šopa" na broju 32 u lijevom dijelu od betonskog stuba, pronadjena
kartonska kutija braon boje sa oznakom "Made in Itali" i bijelom naljepnicom
na kojoj je ručno ispisano markerom "Alfa ton" na čijem gornjem dijelu su
vidljivo tragove crne boje nalik na krv. Kutija je izuzeta sa lica mjesta i
dostavljena Forenizčkom centru Danilovgrad radi vještačenja kao i garderoba G.
M. radi trasološkog vještačenja, dok je krim tehničar fotografisao lice
mjesta.
Iz nalaza i mišljenja stalnog sudskog vještaka medicinske struke dr. K. N. i
izvještaja ljekara specijaliste hirurga Urgentnog centra-Kliničkog centra CG,
broj protokola 16359 od 03.22.1011. godine, u koji je sud izvršio uvid na
glavnom pretresu, utvrdjuje se da je oštećeni G. M. u predmetnom dogadjaju
zadobio sljedeće povrede: 1. ubodnu ranu u predjelu desne strane prednjeg
trbušnog zida u gornjoj trećini, čiji je ulazni otvor bio dužine 3 cm, a koji
se prodorom nastavljao kroz kožu, potkožno meko tkivo, mišiće i zidnu
trbušnicu u predjelu desne strane prednjeg trbušnog zida u gornjoj, te kroz
trbušnu duplju, dok je iz izlaznog otvora, prominirala-izlazila napolje
trbušna kecelja (veliki otpornjak). Pravac prodora sječiva bio je od naprijed
prema pozadi, a koja povreda je posledica dejstvom šiljka aktivno zamahnutog
mehaničkog oruđa i koja se u vrijeme nanošenja kvalifikuje kao teška tjelesna
povreda opasna po život; 2. ubodnu ranu u predjelu lijeve polovine zadnje
strane vrata u donjoj trećini pri bazi vrata, čiji je ulazni otvor bio dužine
3 cm, a koji se prodorom produžavao kroz kožu, potkožno meko tkivo i mišiće u
predjelu lijeve polovone zadnje strane vrata u donjoj trećini, dok je pravac
prodora ubodine bio slijeva udesno put unutra prema središnjoj liniji ledja i
ukoso lako odozdo nadolje, koja je nastala dejstvom šiljka aktivno zamahnutog
mehaničkog oruđa i koja se u vrijeme nanošenja kvalifikuje kao laka tjelesna
povreda; 3. krvni podliv kože u lijevom jagodičnom predjelu, koja povreda je
nastala dejstvom tupine aktivno zamahnutog mehaničkog oruđa u šta bi spadala
stisnuta pesnica i slično, a koja se u vrijeme nanošenja kvalifikuje kao laka
tjelena povreda. Kvalifikujući sve povrede, skupno procijenjeno u vrijeme
nanošenja, vještak je zaključio, da je oštećeni G. M. u predmetnom dogadjaju
zadobio tešku tjelesnu povredu opasnu po život, pri kom nalazu i mišljenju je
vještak u cjelosti ostao na glavnom pretresu, s tim što je dodao i objasnio,
da je sila koja je djelovala prilikom zadobijanja obje ubodne rane, bila jakog
inteziteta.
Sud je nalaz i mišljenje i usmeno izjašnjenje vještaka medicinske struke
cijenio kao stručan, jasan, objektivan izasnovan na pravilima struke i nauke.
Iz Zapisnika o prepoznavanju Ktr. br. 821/11 od 03.11.2011. godine, utvrdjuje
se da je isti u svemu sačinjen shodno Odredbi čl. 103. ZKP-a, te da je tom
prilikom svjedoku K. B. u posebnoj prostoriji za prepoznavanje Uprave policije
PJ Podgorica pokazano pet lica, čije su osnovne osobine slične onom licu, koje
je svjedok prethodno detaljno opisao kao lice koje je oštećenom G. M. nanijelo
povrede, te nakon što je dobro razgledao pokazana mu lica, svjedok K. B. je sa
nesumnjivom sigurnošću ukazano na lice koje se nalazilo na poziciji broj 3,
odnosno optuženog B. N., kojeg je prepoznao kao lice koje je kritičnom
prilikom nanijelo povrede oštećenom G. M..
Iz Nalaza i mišljenja komisije vještaka medicinske struke u sastavu prof. dr.
S. M.-neuropsihijatar, dr. Ž. G.-psihijatar i S. I. B.-psiholog o sudsko
psihijatrijskom vještačenju optuženog B. N. od 06.07.2012. godine utvrdjuje
se, da je optuženi osoba visoko prosječnih intelektualnih potencijala, da ne
boluje od trajnog duševnog oboljenja i ne ispoljava simptome težeg duševnog
poremećaja, da u bazičnoj strukturi ličnosti nema tendencije ka inpulsivnom i
agresivnom ponašanju, da kao ličnost teži stabilnosti i sigurnost, nije
inpulsivan i izbjegava rizične kontakte. U bazičnom funkcionisanosti nema
nekontrolisanosti i agresivnosti u ponšanju, što ukazuje na visok prak
tolerancije u teško frustracioni uslovima. Na testu ličnosti izražavao je
anksiozno depresivnu reakciju zbog zabrinutosti za sebe i situaciju u kojoj se
našao, dok je vidljiva idendencija kao opsesivno-kompulsivnom reagovanju.
Analizom deliktne situacije vještaci su utvrdili, da se u konkretnom slučaju
kod optuženog B. N. ne može negirati saznanje da je njegova majka bila
verbalno vrijedjana od strane njemu nepoznatog lica, o čemu je bio informisan
od strane majke putem telefona, što je kod optuženog generisalo stanje afekta
razdraživosti bijesa i jakog inteziteta, a posebno kod činjenice da je
optuženi emocionalno vezan za majku, koja se brinula o njemu nakon razvoda sa
ocem. Medjutim, u vremenskom periodu, dolaska taksija kod optuženog je
postojala mogućnost rasterećenja afekta jakog inteziteta na nivo srednjeg, a
na što upućuje i analiza deliktne situacije kako je opisuju svjedoci-očevidci
dogadjaja, a što potvrdjuje i samo optuženi, što znači da izvršenju djela nije
prethodilo neposredno fizičko nasilje od strane oštećenog, pa te okolnosti ne
mogu uzrokovati kod optuženog ponovno stanje afekta jakog inteziteta. Da nije
postojao afekat jakog inteziteta upućuje i detaljan opis svih okolnosti
krivičnog djela od strane optuženog, bez simptoma amnezije, kao i odsustvo
kvantativnih i kvalitativnih poremećaja svijesti u smislu suženja svijesti,
pomućenje ili sumračne svijesti u vrijeme izvršenja krivčnog djela. Stoga je
komisija zaključila, da se optuženi B. N. u vrijeme izvršenja krivičnog djela
nalazio u stanju afekta, razdraživosti i bijesa srednjeg inteziteta, koji nije
dostigao stepen patološkog afekta, odnosno, da je sposobnost shvatanja značaja
djela i upravljanja svojim postupcima u vrijeme izvršenja krivičnog djela bila
smanjena, ali ne i bitno.
Predstavnik komisije vještaka je na glavnom pretresu u cjelosti ostao pri
pisanom nalazu i mišljenju, s tim što je objasnio, da izvršenju samog
krivičnog djela nije prethodilo bilo kakvo fizičko nasilje prema optuženom B.
N., pa stoga nije postojala nikakva neposredna opasnost za njegov život, koja
bi dovela do subjektivnog doživljavanja straha jakog inteziteta. Činjenica, a
koja proizilazi iz odbrane optuženog, da je od dobijanja poziva od strane
majke putem mobilnog telefona proteklo deset minuta, do dolaska na licu
mjesta, što je dovoljno vrijeme za rasterećenje afekta razdraživosti i bijesa
jakog inteziteta. Na rasterećenje afekta jakog inteziteta ukazuju i podaci iz
sudskog spisa, iskaza svjedoka-majke optuženog, koja je u svom iskazu navela,
da je po dolasku optuženog na licu mjesta istom saopštila, da je sve u redu i
da su momci otišli. Stoga vještak navodi, da nije postojalo neposredno
provokativno ponašanje oštećenog u deliktnoj situaciji ili drugih osoba u
odnosu na optuženog, što bi uzrokovalo afekat jakog inteziteta.
Sud je nalaz i mišljenje komisije vještaka i usmeno izjašnjenje cijenio kao
stručan, jasan, objektivan izasnovan na pravilima struke i nauke.
Iz Izvoda iz kaznene evidencije za optuženog B. N., Uprave policije Ispostava
Cetinje broj 02-245-4275 od 29.11.2011. godine, utvrdjuje se da je optuženi
evidentiran kao maloljetni počinilac krivičnog djela teška tjelesna povreda iz
čl. 151. Krivičnog zakonika, zbog čega mu je Presudom Osnovnog suda u
Podgorici Km.20/11 od 12.06.2010. godine, izrečena vaspitna mjera-pojačan
nadzor od strane roditelja.
Iz Izvoda iz kaznene evidencije za optuženog K. B. Uprave policije PJ
Podgorica br. 29-245/11-29601/2-4824 od 18.11.2011. godine, utvrdjuje se da je
optuženi evidentiran kao maloljetni počinilac krivičnog djela nasilničko
ponšanje iz čl. 399. Krivičnog zakonika, zbog kojeg mu je Presudom Osnovnog
suda u Podgorici, Km.br. 07/78 od 05.12.2007. godine, izrečena vaspitna mjera-
pojačan nadzor od strane roditelja.
Cijeneći rezultate cjelokupnog dokaznog postupka, navode optužbe, odbrana
optuženih, te svih provedenih dokaza kako pojedinačno, tako i u njihovoj
medjusobnoj povezanosti, ovaj sud nalazi, da je optuženi B. N. izvršio
krivično djelo ubistvo u pokušaju iz čl. 143. u vezi čl. 20. Krivičnog
zakonika, a optuženi K. B., krivično djelo nasilničko ponašanje iz čl. 399.
Krivičnog zakonika, na način, mjesto i u vrijeme, kako je to bliže
predstavljeno u izreci presude.
Naime, u postupku je nesumnjivo utvrdjeno, da je optuženi B. N., dana
03.11.2011. godine, oko 15,30 časova, došao zajedno sa optuženi K. B. u ulicu
Njegoševu ispred ugostiteljskog objekta "Leone", na poziv svoje majke B. R.,
koja je prethodno imala verbalni konflikt na parking prostoru u ulici
Njegoševoj sa svjedokom oštećenim G. M., te da je po dolasku u trenutku kada
je oštećeni G. M. zajedno sa svjedokom K. B. izašao iz kafića "Cheers", gdje
su do tada sjedjeli, izvadio nož, koji je imao kod sebe, a potom se okrenuo
prema oštećenom G. i svjedoku K., u trenutku kada su se ovi nalazili pored
njega, nakon čega je jako zamahnuo rukom u kojoj je držao nož i uboo oštećenog
G. M. najprije u predjelu stomaka, a zatim ponovo zamahnuo u pravcu oštećenog
i istim nožem ga ubo u predjelu vrata, nanoseći mu tom prilikom tešku tjelesnu
povredu u vidu ubodne rane u predjelu desne strane prednjeg trbušnog zida u
gornjoj trećini i ubodnu ranu u predjelu lijeve polovine zadnje strane vrata u
donjoj trećini pri bazi vrata, nakon čega je oštećenom G. prišao optuženi K.
B., u trenutku kada je oštećeni već bio povrijedjen i nalazio se na zemlji i
pesnicom mu zadao više udaraca u predjelu glave, nanijevši mu tom prilikom
laku tjelesnu povredu u vidu krvnog podliva kože u lijevom jagodičnom
predjelu.
Naprijed utvrdjeno činjenično stanje ovaj sud je prvenstveno utvrdio, kako iz
navoda odbrane optuženog B. N., date na glavnom pretresu, tako i odbrane
optuženog K. B..
Naime, optuženi B. N. u svojoj odbrani na glavnom pretresu navodi, da je dana
03.11.2011. godine, u periodu izmedju 15,00 i 15,30 časova, zajedno sa
optuženim K. B. izašao u grad, da bi u jednom trenutku, kada su se nalazili
kod Osnovnog suda dobio poziv na telefon od strane svoje majke R., koja mu je
u tom razgovoru plačući saopštila, da je ispred picerije "Leone" neki momci
maltretiraju i pozvala ga da dodje, zbog čega se odmah zajedno sa optuženim K.
taksijem odvezao do picerije "Leone", gdje su stigli za nekih desetak minuta i
po izlasku iz vozila nijesu primijetili nikakvu gužvu na mjestu gdje je vidio
svoju majku koja je sjedjela u svom automobilu marke "Ford fokus", koja mu je
tom prilikom rekla da je sve u redu, da se sve smirilo i da su momci otišli.
Dalje je naveo, da je tokom razgovora sa majkom primijetio više momaka koji su
dolazili iz pravca lokala "Inter siti", da mu je tom prilikom prišao oštećeni
G. M. i uputio mu riječi "momak, momak", što mu je izgledalo kao da će da
ganapadne, pa je instiktivno uzeo nož koji je imao kod sebe, stavio ga u desnu
ruku, stisnuo ga, a zatim sa tom rukom u kojoj je držao nož, zamahnuo u pravcu
oštećenog G. odozdo ka gore u visini stomaka i udario ga, a potom istom rukom
još najmanje dva puta široko zamahnuo u predjelu lijevog ramena i vrata
oštećenog G. i oba puta ga udario, ali nije vidio da je od tih udaraca G. pao,
već se sjeća da je G. samo krenuo da bježi u pravcu "Mimija" u Hercegovačku
ulicu.
Nadalje, i sam optuženi K. B. u svojoj odbrani kako u prethodnom postupku,
tako i na glavnom pretresu nije sporio činjenicu, da je kritičnom prilikom
zadao udarac oštećenom G. M., a nakon što je optuženi B. prethodno nasrnuo na
oštećenog.
Odbrana optuženog B. N., u kojoj je priznao da je nožem nanio povrede
oštećenom G. M., te odbrana optuženog K. B., da je kritičnom prilikom zadao
udarac oštećenom, a nakon što je na njega prethodno fizički nasrnuo optuženi
B., potvrdjena je i sadržinom iskaza svjedoka oštećenog G. M., te iskazima
saslušanih svjedoka K. B. i B. N. očevidaca predmetnog dogadjaja, koji su na
mjedjusobno saglasan i dosledan način kako u prethodnom postupku, tako i na
glavnom pretresu, predstavili predmetni dogadjaj.
Naime, svjedok oštećeni G. M. u svom iskazu kako u prethodnom postupku, takao
i na glavnom pretresu navodi, da je kritičnog dana oko 15,00 časova, sa svojim
drugom K. B. sjedio u lokalu "Cheers" u Njegoševoj ulici, da bi nakon nekih
20-tak minuta čuo kako je neko zavikao da je udaren neki motocikl, pa kako se
on dovezao motociklom koji je parkirao u Njegoševoj ulici iza jednog vozila
"Ford fokus" crvene boje, izašao je iz lokala i tom prilikom vidio da na
motociklu nema nikakve štete, dok se u vozilu ispred nalazila jedna žena plave
kose, a na mjestu suvozača žena smedje boje kose i kada mu se ta plava žena
obratila riječima "našli ste ovdje da se parkirate iza mojih kola", on joj je
odgovorio "da nema nikakve štete na motociklu, da nema problema i da može da
ide ukoliko želi". Na te njegove riječi, ta žena za koju je kasnije saznao da
se zove B. R. mu je uzvratila "sada ćete vi vidjeti kako se priča sa B., kako
mi se to obraćaš", a zatim je i vidio da je nekog pozvala telefonom, govoreći
kako je neki momci maltretiraju, nakon čega se vratio u lokal zajedno sa
drugom K. B., gdje su sjedjeli još nekih pola sata, kada iz lokala vidi kako
iz jednog taksi vozila na pješačkom prelazu izlaze tri mladića, medju kojima
je prepoznao optuženog K. B., kojeg je znao iz vidjenja, koji su prišli vozilu
"Ford fokus" u kojem je i dalje sjedjela B. R.. Tada on i K. B. kreću da
izadju iz lokala i dok su prilazili vozilu čuju kako je mladić koji je bio u
bež džemperu (optuženi B. N.), govori ženi u automobilu "ko je taj pokaži mi
ga". Iz tog razloga krenuo je prema optuženom B. i kada mu se prišao da desne
strane, optuženi B. ga je bez ikakvog prethodnog upozorenja sa nožem koji je
držao u ruci ubo u predjelu stomaka, a zatim u predjelu vrata otpozadi sa
lijeve strane, nakon čega je još nekoliko puta zamahivao u njegovom pravcu,
ali je te udarce uspio da izbjegne i otrgne se od optuženog pokušavajući da
pobjegne, ali se spotakao i pao. U trenutku kada je krenuo da ustane, prišao
mu je optuženi K. B. koji je bio obučen u kožnu jaknu i 2-3 puta ga udario
stisnutom pesnicom u predjelu glave, i još par puta krenuo da ga udari, ali je
uspio da te udarce izbjegne.
Nadalje, svjedok K. B. je u svom doslednom iskazu posvjedočio, da je kritičnog
dana oko 15,00 časova, bio u lokalu "Chirrs" sa svojim drugom-oštećenim G. M.,
da je sjedjeći u lokalu primijetio jednu ženu smedje-plave kose, koja je sa
vozilom marke "Ford fokus" crvene boje pokušavala da izadje sa parkinga,
vozilo je bilo parkirano iza motocikla oštećenog G., te da je prilikom ta žena
udarila u motor, zbog čega je G. izašao ispred kafića kako bi vidio da li ima
štete na motoru, a i on sa njim, kada čuje kako ta žena iz automobila govori
M. "dobro ste tu stavili motor", na što joj M. nije odgovorio, pa nakon što je
vidio da nema štete na motoru rekao je toj ženi "ajte idite gospodjo, nema
nikakve štete", što je tu ženu očigledno razljutilo, nakon čega se obratila M.
riječima govoreći "samnom nećete ništa više pričati, doći će neko od mojih
muških B.", nakon čega se zajedno sa M. vratio u lokal, da bi nakon nekih pola
sata vidio da se ispred kafića zaustavilo taksi vozilo "Reno megan" crvene
boje, iz kojeg su izašla tri momka, medju kojima su bili i optuženi, koji su
prišli automobilu u koji je sjedjela žena, nakon čuje da je jedan od tih
momaka koji je bio obučen u bež džemper (optuženi B. N.) govori "odmah mi
pokaži te momke), kada žena iz automobila pokazuje rukom u pravcu njega i
oštećenog G., odnosno mjesta gdje su sjedjeli, a što je bio razlog da on
zajedno sa G. izadje iz kafića, kada optuženi B. pritrčava i napada G. M.
hvatajući ga lijevom rukom za majicu, a sa desnom u kojoj drži nož ubada M. u
predjelu stomaka, a zatim i u predjelu vrata, nakon čega je M. uspio da se
odbije od optuženog B., ali je pritom pao, da bi se potom optuženi B. okrenuo
prema njemu, rukom ga uhvatio za gornji dio trenerke pokušavajući nekolio puta
da ga ubode nožem, u čemu nije uspio. Nadalje, i svjedok B. N., šanker u
lokalu "Chirrs" u svom doslednom iskazu navodi, da je kritičnom prilikom
najprije došlo izmedju verbalnog sukoba izmedju oštećenog G. M. i jedne žene,
koja se nalazila u vozilu, iz razloga što je neko u lokalu rekao M. da mu je
žena u vozilu zakačila motor koja je bila parkirana ispred lokala, da je
oštećeni G. M. izašao iz lokala i kada se uvjerio da na motociklu nema štete
rekao toj ženi da može da ide, na što mu je ona odgovorila "je li tako, lako
vam je sa ženama, sad ću ja pozvati sina",nakon čega se M. vratio u lokal, dok
je žena ostala da stoji pred vozila, da bi nakon nekih 20 do 30 minuta ovaj
svjedok primijetio iz lokala tri nepoznata lica kako stoje sa ovom ženom iz
automobila pored motora vlasništvo oštećenog G., a zatim vidio kako oštećeni
G. u društvu K. B. izlazi iz lokala i prilazi tim momcima, kada jedan od
momaka fizički nasrće na njega, u čemu se pridružio i momak koji je bio u
teksas jakni, da bi se u jednom trenutku oštećeni G. istrgao i krenuo da
bježi, dok su ta dva momka krenula za njim, da bi se u jednom trenutku momak
koji je fizički nasrnuo na oštećenog G. (optuženi B. N.), okrenuo prema K. B.
pokušavajući da ga udari i kada u rukama tog momka vidi nož.
Da je upravo optuženi B. N. kritičnom prilikom nanio povrede oštećenom G. M.
nožem u vidu dvije rane ubodine u predjelu stomaka i vrata, nesumnjivo
proizilazi iz sadržine zapisnika o prepoznavanju Kt.br. 821/11 od 03.11.2011.
godine, kojom prilikom je svjedok K. B., a nakon što mu je pokazano pet lica,
čije su osnovne osobine slične licu koje je nanijelo povrede oštećenom G., sa
nesumnivom sigurnošću prepoznao optuženog B. N..
Vrstu, težinu i mehanizam nastanka tjelesnih povreda kod oštećenog G. M., sud
je utvrdio iz stručnog i objektivnog nalaza i mišljenja stalnog sudskog
vještaka medicinske struke dr. K. N. i njegovog usmenog izjašnjenja na glavnom
pretresu, te sadržine medicinske dokumentacije na ime oštećenog, iz kojih se
nesumnjivo utvrdjuje, da je oštećeni G. u predmetnom dogadjaju zadobio ubodnu
ranu u predjelu desne strane prednjeg trbušnog zida u gornjoj trećini sa
veličinom ulaznog otvora od 3 cm, a koji se prodorom nastavlja kroz kožu,
potkožno meko tkivo, mišiće i zidnu trbušnicu, te kroz trbušnu duplju sa
pravcem prodora sječiva od naprijed ka pozadi, koja povreda je posledica
dejstva šiljka, aktivno (jako zamahnutog mehaničkog orudja), koja povreda se u
vrijeme nanošenja kvalifikuje kao teška tjelesna povreda opasna po život,
potom ranu ubodinu u predjelu lijeve polovine zadnje strane vrata u donjoj
trećini pri bazi vrata sa veličinom ulaznog otvora od 3 cm, koja se prodorom
produžava kroz kožu, potkožno meko tkivo i mišiće sa pravcom prodora s lijeva
udesno i put unutra prema središnjoj liniji ledja, ukoso i lako odozdo nagore,
koja je posljedica dejstva šiljka jako zamahnutog mehaničkog orudja, a koja
povreda se u vrijeme nanošenja kvalifikuje kao laka tjelesna povreda, kao i
krvni podliv kože u lijevom jagodičnom predjelu, koja povreda je nastala
dejstvom tupine aktivno zamahnutog mehaničkog orudja u što pada pesnica i
slično.
Kod ovako utvrdjenog činjeničnog stanja, sud je odbranu optuženog B. N. iz
prethodnog postupka u kojoj je isti naveo, da kritičnom prilikom nije došao na
poziv majke, već da se slučajno zatekao u gradu, da mu je namjera bila da
zaštiti majku od maltretiranja i psovanja jedne grupe mladića, te da mu je tom
prilikom jedan momak iz grupe, oštećeni G. prišao sa strane i obratio mu se
povišenim tonom i dignutim rukama, a što je bio razlog da izvadi britvu koju
je imao sa sobom, stisnuo u desnu šaku, uhvatio oštećenog rukama za ramena i
jednom ga stisnutom pesnicom udario u predjelu ramena, negirajući pritom da je
zamahivao britvom u njegovom pravcu, cijenio kao neosnovanu i sračunatu na
izbjegavanje krivice za izvršeno krivično djelo, a što je konačno i sam
optuženi priznao u svojoj odbrani na glavnom pretresu, pravdajući to
činjenicom da je na taj način htio da zaštiti svoju majku i svjedoka B. D..
Sud je cijenio i iskaze saslušanih svjedoka B. R. i B. D., pa nalazi da ovi
svjedoci nijesu na objektivan način predstavili predmetni dogadjaj, posebno u
pogledu odlučnih činjenica vezanih za krivicu optuženih, kako B. N., kome je
svjedok B. R. majka, a svjedok B. D. tetka, tako i u pogledu krivice optuženog
K. B.. Ovo tim prije, što se navedeni svjedoci u svojim iskazima nijesu mogli
izjasniti o radnjama koje su optuženi preduzeli kritičnom prilikom po dolasku
na lice mjesta, a što predstavlja odlučne činjenice za utvrdjivanje krivice
optuženih za predmetna krivična djela, na način kako je to sud nesumnjivo
utvrdio ostalim provedenim dokazima na glavnom pretresu, te konačno odbranama
optuženih, o čemu se sud prethodno izjasnio, a što su ovi svjedoci pravdali
navodnim stanjem šoka u kojem su se našle, zbog dešavanja koje su prethodile
kritičnom dogadjaju, o kome su se pak detaljno izjašnjavale u svojim iskazima.
Cijeneći naprijed utvrdjeno činjenično stanje ovaj sud nalazi, da su se u
radnjama optuženog B. N. stekli svi bitni elemeniti bića krivičnog djela
ubistvo u pokušaju iz čl. 143. u vezi čl. 20. Krivičnog zakonika, a u radnjama
optuženog K. B., svi bitni elementi bića krivičnog djela nasilničko ponašanje
iz čl. 399. Krivičnog zakonika, obzirom, da je u postupku nesumnjivo
utvrdjeno, da je optuženi B. N. dana 03.11.2011.godine, oko 15,30 časova, u
ulici Njegoševoj u Podgorici, ispred ugostiteljskog objekta "Leone", pokušao
da liši života oštećenog G. M., na način što je u trenutku kada je oštećeni G.
M. zajedno sa svojim drugom K. B. izašao iz obližnjeg lokala, izvadio nož
dužine sječiva od oko 15 cm i istim ubo oštećenog G. u predjelu stomaka i
vrata, nanoseći mu tešku tjelesnu povredu u vidu ubodne rane u predjelu desne
strane prednjeg trbušnog zida u gornjoj trećini i ubodnu ranu u predjelu
lijeve polovine zadnje strane vrate u donjoj trećini pri bazi vrata, dok je
optuženi K. B. istom prilikom vršenjem nasilja prema oštećenom G., drskim i
bezobzirnim ponašanjem ugozio spokojstvo gradjana i remetio javni red i mir,
tako što je oštećenom G. M. koji se povrijedjen nalazio npovijen ka zemlji
zadao dva udarca pesnicom u predjelu glave, nanoseći mu laku tjelesnu povredu
u u vidu krvnog podliva kože u lijevom jagodičnom predjelu.
Cijeneći okolnosti konkretnog slučaja ovaj sud nalazi, da su optuženi B. N. i
K. B. predmetna krivična djela izvršili sa direktnim umišljajem. Optuženi su
bili svjesni da postupajući na način kako je to prethodno opisano i to
optuženi B. N., zamahujući oštricom noža silom jakog inteziteta u pravcu
stomaka i vrata oštećenog G. M. i ubadajući ga oštricom noža u stomak i vrat,
bio svjestan da na taj način oštećenog može lišiti života, pa je to i htio, a
kako to nesumnjivo proizilazi iz okolnosti konkretnog slučaja, dok se
izostanak posledice ne pože pripisati volji i htjenju optuženog B., već
sticaju drugih okolnosti, dok je optuženi K. B. bio svjestan da vršenjem
nasilja prema oštećenom G. M., odnosno udarajući ga pesnicom u predjelu glave,
u trenutku kada se isti nalazio povijen ka zemlji, zbog povreda koje je
prethodno zadobio od optuženog B., te da to nasilje vrši na javnom mjestu u
ul. Njegoševoj u centru grada i da time ugrožava spokojstvo prisutnih gradjaja
i remeti javni red i mir, pa je to i htio, što sve znači, da su optuženi bili
svjesni svih elemenata bića krivičnih djela stavljenih im na teret i htjeli
njihovo izvršenje. Pri ocjeni stanja svijesti optuženog B. N. u vrijeme
izvršenja krivičnog djela, sud je posebno cijenio nalaz i mišljenje komisije
vještaka, koji su izvršili sudsko psihijatrijsko vještačenje ovog optuženog, a
iz kojeg je sud nesumnjivo utvrdio, da je optuženi B. N. u vrijeme izvršenja
krivičnog djela nalazio u stanju afekta, razdraživosti i bijesa srednjeg
inteziteta, koji nije dostigao stepen patološkog aspekta, zbog čega je
sposobnost shvatanja značaja svog djela i upravljanja svojim postupcima kod
optuženog u vrijeme izvršenja krivičnog djela bila smanjena, ali ne i bitno.
Sud je činjenično stanje u izreci presude upodobio činjenicama utvrdjenim
provedenim dokazima na glavnom pretresu, tako je sud iz činjeničnog opisa
optužnice izostavio navode "dužine sječiva do 25 cm", nalazeći da je dužina
sječiva predmetnog noža kojim je optuženi B. nanio ubodne rane oštećenom G.
mogla biti najviše do 15 cm, a ovo imajući u vidu odbranu optuženog B. sa
glavnog pretresa, u kojoj se isti izjašnjavao o dužini sječiva noža, navodeći
pritom da je dužina sječiva bila veličine otprilike malog prsta.Takodje, sud
je upodobio činjenično stanje u pogledu položaja oštećenog G. u trenutku kada
mu je optuženi K. zadao udarce pesnicomu predjelu glave, obzirom da iz iskaza
svjedoka oštećenog G. M. nesumnjivo proizilazi, da se u trenutku kada je
zadobio udarce od optuženog K. B. nalazio u povijenom položaju, a ne na zemlji
kako je to bilo naznačeno u optužnici, nalazeći da na taj način nije
povrijedjen objektivni identitet optužbe.
Odlučujući o kazni za optužene, Sud je najprije, u smislu čl.42 Krivičnog
zakonika, cijenio sve okolnosti od kojih zavisi da kazna bude manja ili veća
(olakšavajuće ili otežavajuće okolnosti), pa je od olakšavajućih okolnosti na
strani optuženog B. N. cijenio njegove lične prilike, da se radi o mladoj
osobi, koja je u vrijeme izvršenja krivičnog djela imala navršenih 19 godina
života, što znači da je optuženi bio mladje punoljetno lice, izraženo iskreno
kajanje i prihvatanje krivice za izvršeno krivično djelo, odnos prema
oštećenom nakon izvršenog krivičnog djela, što je u krajnjem doprinijelo da se
oštećeni G. ne pridruži krivičnom gonjenju protiv optuženih, dok otežavajući
okolnosti na strani optuženog B.a nije bilo. Sud je na strani optuženog K. B.
kao olakšavajuće okolnosti cijenio lične prilike optuženog, da se radi o
relativno mladjoj osobi, koja je u vrijeme izvršenje krivičnog djela imala
navršenih 21 godinu života, dok otežavajući okolnosti nije bilo na strani ovog
optuženog. Stota je sud cijeneći naprijed navedene olakšavajuće okolnosti na
strani optuženog B. N. cijenio kao naročito olakšavajuće, a posebno kod
činjenice, da je krivično djelo za koje je optuženi oglašen krivim ostalo u
pokušaju, a da se za pokušaj krivičnog djela shodno čl. 20. Krivičnog
zakonika, učinilac može blaže kazniti i ovom optuženom shodno čl. 45. i 46.
Krivičnog zakonika, ublažio kaznu ispod zakonom propisnog minimuma za
predmetno krivično djelo, osudivši ga na kaznu zatvora u trajanju od 2 (dvije)
godine i 6 (šest) mjeseci, dok je optuženog K. B. za izvršeno krivično djelo
osudio na kaznu zatvora u trajanju od 6 (šest) mjeseci, nalazeći da su tako
odmjerene kazne srazmjerne stepenu krivice i težini počinjenih krivičnih djela
i da predstavljaju onu mjeru koja je neophodno potrebna za postizanje svrhe
kažnjavanja iz čl. 32. Krivičnog zakonika, da optuženi ubuduće ne vrše
krivična djela u okviru opšte svrhe propisivanja i izricanja krivičnih
sankcija iz čl. 4. st. 2. Krivičnog zakonika.
Sud je optuženog B. N., shodno čl. 51. Krivičnog zakonika, u kaznu zatvora
uračunato vrijeme provedeno u pritvoru počev od 03.11.2011. godine do
12.03.2012. godine.
Kako su optuženi oglašen krivim, to ga je sud shodno članu 226. i članu 229.
Zakonika o krivičnom postupku, obavezao na plaćanje troškova krivičnog
postupka-sudskog paušala u iznosu od 100,00 eura, koji iznos je određen shodno
složenosti krivičnog postupka, dužini njegovog trajanja i imovinskim prilikama
optuženih, te da na ime ostalih troškova krivičnog postupka solidarno plate
ovom sudu novčani iznos od 159,5 eura, a koji troškovi se odnose na medicinsko
vještačenje po vještaku dr. K. N., a optuženi B. N. inovčani iznos od 962,5
eura, na ime nagrade i nužnih izdataka za komisiju vještaka koji su izvršili
sudsko psihijatrijsko vještačenje ovog optuženog, u roku od 15 dana po
pravosnažnosti presude, dok će o ostalim troškovima krivičnog postupka Sud
odlučiti naknadno, posebnim rješenjem, po pribavljanju podataka o njegovoj
visini, a shodno članu 227. stav 2. Zakonika o krivičnom postupku.
Na osnovu izloženog, odlučeno je kao u izreci presude.
VIŠI SUD U PODGORICI
Dana, 20.02.2013. godine
Zapisničar PREDSJEDNIK VIJEĆA-SUDIJA
Novčić Slobodanka Predrag Tabaš
DN-a, po primjerak:
1. VDT Podgorica,
2. Optuženim,
3. Braniocu optuženog B. N.,
4. a/a.
Postupljeno, dana ___ godine