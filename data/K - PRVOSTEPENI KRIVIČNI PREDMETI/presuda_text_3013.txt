                                                                                                                            K.BR. 11/2004

U  IME NARODA
VIŠI SUD U PODGORICI,u vijeću sastavljenom od sudije Ane Vuković kao
predsjednika vijeća,  sudije Vesne Jovetić, sudija porotnika Ilije Ivanovića,
Željka Kujovića i Raca Bulatovića, kao članova vijeća, uz učešće zapisničara
Mirele Piper, u krivičnom predmetu protiv optuženih K.M., zbog krivičnog djela
ubistvo u pokušaju iz čl. 30 st.1 Krivičnog Zakona RCG u vezi čl. 19 KZ SRJ,
B. M., B. I., K. G., S. V. i G. B.,  zbog krivičnog djela nasilničko ponašanje
iz čl.195 st.2 u vezi st.1 Krivičnog zakona RCG, odlučujući po optužnici Višeg
državnog tužioca u Podgorici Kt.br. 403/03 od 23.01.2004 godine, nakon
održanog glavnog javnog pretresa dana 10.02.2011 u prisustvu zastupnika
optužbe Suzane Milić, zamjenika VDT-a Podgorica, optuženih i njihovih
branilaca, M.G. i N. M., branilaca optuženog K., B. Đ. branioca optuženih B.
M. i B. I. i  S. Ž., branioca optuženih K., S. i G., advokata iz Podgorice,
nakon tajnog vijećanja i glasanja donio je, a dana 15.02.2011 godine javno
objavio  
P R E S U D U
OPTUŽENI:  
 1.K.M.,  rodjen ..........godine u B., Crnogorac, stalno nastanjen u P., naselje B. bb, završio višu poslovnu školu, privatnik zaposlen u PP "Pešter company", oženjen, otac dvoje djece, dobrog imovnog stanja, neosudjivan.

2. B.M., rodjen......... godine u B., državljanin Crne Gore, nastanjen u S.,
završio srednju školu, zaposlen u INB "B. company", neoženjen, srednjeg
imovnog stanja, neosudjivan.  
3. B.I.,  rodjen......... godine u B., državljanin Crne Gore, nastanjen u S.,
završio srednju školu, zaposlen u INB "B. company", neoženjen, srednjeg
imovnog stanja, osuđivan presudom Osnovnog suda u Baru K.br. 708/06 od
07.03.2008 godine zbog krivičnog djela iz čl.339 KZ  na kaznu zatvora u
trajanju od 2 mjeseca uslovno na jednu godinu i 6 mjeseci .  
4. K.I.,  rodjen.......... godine u B., državljanin Crne Gore, nastanjen u
S., završio srednju školu, autoprevoznik, neoženjen, srednjeg imovnog stanja,
osuđivan presudom Osnog suda u Baru K.br. 154/03 od 29.09. 2003 godine zbog
krivičnog djela iz čl.172 st.1 KZCG na kaznu zatvora u trajanju od 2 mjeseca
uslovno na 2 godine, presudom Osnog suda u Baru K.br. 309/00 od 18.02.2004
godine zbog krivičnog djela iz čl.240 st.1 KZCG na kaznu zatvora u trajanju od
3 mjeseca uslovno na 2 godine.  
 5.S.V., rodjen....... godine u B., državljanin Crne Gore, nastanjen u B., završio srednju školu, radnik zaposlen u sopstvenoj firmi, neoženjen, srednjeg imovnog stanja, neosudjivan.

 6.G.B., rodjen......... godine u N.  državljanin Crne Gore, stalno nastanjen u S., završio srednju školu, student, zaposlen u Upravi carina u B., neoženjen, srednjeg imovnog stanja.

K r i v i  s u
Zato što su:  
Dana 20.10.2003. godine, oko 20,30 časova, u Baru, na magistralnom putu Bar -
Petrovac, u tunelu Haj - Nehaj, optuženi K.M. teško tjelesno povrijedio
optuženog B.M., a optuženi B.M., B.I., K. G., S.V. i G.B., u grupi, vršili
nasilje prema K.M. i drskim i bezobzirnim ponašanjem ugrozli javni red i mir,
na način što su optuženi B.M., B.I., K. G. i S.V., nakon što je optuženi B.M.
u Baru primijetio optuženog K.M. u njegovom putničkom vozilu marke "BMW", reg
. br.........., a zbog ranijeg medjusobnog sukoba izmedju optuženih K. i B.M.,
krenuli za njim svojim putničkim vozilima i to, optuženi B.M. upravljajući
putničkim vozilom marke "Golf 4", registarske oznake......., u kojem vozilu su
bili optuženi K. i S., a optuženi G., upravljajući vozilom marke "Golf 4",
registarske oznake......., da bi kada nijesu mogli prestići vozilo optuženog
K. i zaustaviti ga, prošli kroz crveno svijetlo na semaforu u blizini naselja
Šušanj, te jurili vozilima za njim, svirali i amblendovali mu, zahvatajući
prostor suprotne kolovozne trake, ometajući saobraćaj iz suprotnog pravca, kao
i vozeći "u branik", a zatim tokom takve vožnje optuženi B.M. pozvao telefonom
svog brata, optuženog B.I., naloživši mu da prepriječi put vozilu optuženog K.
i zaustavi ga, što je optuženi B.I. i uradio, vozeći svojim vozilom "Golf 4"
lijevo, desno ispred vozila a zatim u tunelu "Haj Nehaj" zaustavio svoje
vozilo na sredini kolovoza, uključio sva četiri pokazivača pravca  mašući
rukom i primoravajući  optuženog K.a da zaustavi vozilo, te potom optuženi
B.M. izašao iz svog vozila i prišao lijevim prednjim vratima vozila kojim je
upravljao optuženi  K., dok su se ostali optuženi takodje uputili ka optuženom
K. koji je i dalje sjedio u svom zaustavljenom vozilu i koji je odbijajući
predstojeći protivpravni napad, usled jake prepasti izazvane predstojećim
napadom prekoračivši granice nužne odbrane iz pištolja marke "Valter" kalibra
6,35 fabrički broj 290157,  ispalio tri projektila od kojih su dva pogodila
optuženog B.M., nanoseći mu  tešku tjelesnu povredu u vidu strijelne rane
ustreline nadkoljenice i strijelne rane ustreline podkoljenice lijeve noge sa
frakturom nadkoljenične kosti lijeve noge i lišnjaćne kosti lijeve noge, nakon
čega se svojim vozilom uputio u pravcu Petrovca;  
- Čime je optuženi K.M.  izvršio krivično djelo teška tjelesna povreda u
prekoračenju nužne odbrane iz čl. 151 st. 1 u vezi čl 10 st 3 Krivičnog
zakonika a optuženi B.M., B.I.,  K.I., S.V. i G.B., krivično djelo nasilničko
ponašanje iz čl.399 Krivičnog zakonika;  
pa sud primjenom citirane zakonske odredbe, te čl. 2, 4, 5, 15, 32, 33, 36,
42, 45 i  46  Krivičnog zakonika te čl.202, i 364. Zakonika o krivičnom
postupku optužne B.M., B.I., K.I., S.V. i G.B.,  
O S U Đ U J E
Na kazne zatvora u trajanju od po 45 (četrdesetpet) dana.  
Dužni su optuženi, na ime troškova krivičnog postupka uplatiti ovom Sudu i to
optuženi K.I. iznos od 286,25 €, S.V. iznos od 504,80 €, G.B. iznos od 348,75
€,  te na ime paušala ovi optuženi kao i optuženi B.M. i B.I.,  iznose od po
100,00 €, sve u u roku od 15 dana po pravosnažnosti presude.  
OPTUŽENI
K.M., sa podacima  kao u tač.1. izreke presude;  
- primjenom citirane zakonske odredbe te čl. 47 st.1 u vezi čl.  10 st.3
Krivičnog zakonika i čl.202, i 364. Zakonika o krivičnom postupku  
OSLOBADJA SE OD KAZNE
Dužan je optuženi K.M., na ime troškova krivičnog postupka – paušala uplatiti
ovom Sudu iznos od 2.316,45 €, u roku od 15 dana po pravosnažnosti presude.  
Na osnovu čl. 75  Krivičnog zakonika,  prema optuženom K.M. i z r i č e  se  
MJERA BEZBJEDNOSTI
ODUZIMA se od optuženog K.M. pištolja marke "Valter" kalibra 6,35 fabrički
broj 290157.  
O b r a z l o ž e n j e
Optužnicom Višeg državnog tužioca Kt.br. 403/03 od 23.01.2004 godine stavljeno
je na teret optuženom K. M. da je izvršio krivično djelo ubistvo u pokušaju iz
čl. iz čl. 30 st.1 Krivičnog Zakona RCG u vezi čl. 19 KZ SRJ, a optuženima
B.M., K.I., S.V. i G.B. da su izvršili krivično djelo  nasilničko ponašanje iz
čl.195 st.2 u vezi st.1 Krivičnog zakona RCG. Zastupnik optužbe je na glavnom
pretresu izmijenio činjenični opis dispozitiva optužnice a takodje i pravnu
kvalifikaciju krivičnog djela nasilničko ponašanje, stavljajući na teret
optuženima B.M., B.I.,  K.I., S.V. i G.B., da su izvršili krivično djelo
nasilničko ponašanje iz čl.399 Krivičnog zakonika, te ostajući u cjelosti pri
ovako izmijenjenoj optužnici predložio da  sud otužene oglasi krivima i osudi
po zakonu, budući da je provedenim dokazima nesumnjivo utvrđeno da su izvršili
krivična djela stavljena im na teret.  
Optuženi K.M. je u svojoj odbrani datoj pred istražnim sudijom naveo da je sa
bratom Ilijom radi opravke vozila često dolazio u auto servis u naselju „Haj
Nehaj“, čiji su su vlasnici braća B.M. i B.I.. Nekih godinu i po do dana prije
kritičnog dogadjaja, B.M. je u navedenom servisu optužio njegovog brata Iliju
da mu je ukrao čep sa felge o čemu ga je I. obavijetio jer on tu nije bio
prisutan. Istoga dana, u Petrovcu on i I. su se sreli slučajno sa optuženim
B.M. i jednim njemu nepoznatim momkom koji nije učesnik  kritičnog događaja,
kada je došlo do prepirke između I. i B.M., kojom prilikom je I. nekoliko puta
ošamario B.M., dok ga je on samo jednom odgurnuo i nije ga udarao. Takodje se
još jednom  prilikom kada je bio u društvu sa drugom M. M., sreo u Budvi sa
B.M.,  kada mu je B. rekao „Vidjećemo se mi u Baru“, od kada do kritičnog
događaja  više nije viđao B.M.. Kritičnog dana oko 19 časova parkirajući svoje
vozilo „BMW“ ispred Robne kuće, primijetio je vozilo „Golf 4“, tamne boje u
kojem je za upravljačem sjedio B.M. sa još jednim momkom kao suvozačem. B. i
taj momak, ne zaustavljajući se prošli su navedenim vozilom pored njegovog
vozila.Po povratku iz  Robne kuće gdje  se zadržao nekih dvadesetak minuta,
nije primijetio vozilo „Golf“ , nakon čega se uputio ka  Petrovcu sa namjerom
da ide kući. Dolaskom kod hotela „Topolica“ nailazeći na  „ležećeg policajca“
usporio je kretanje, kada mu je nailazeći iz pravca Bara isto vozilo „Golf“
prepriječilo  put. Iz nevedenog vozila su izašla  tri momka i to B.M., K.,
poznatiji pod nadimkom „Jarac“ i još jedan momak a zatim su mu se  obratili
riječima „Stani jebaćemo ti majku, ubit ćemo te“  a  kada su mu prišli na
metar od njegovog vozila, krećući se u „rikverc“ nekih 60 do 70 metara,
vozilom je skrenuo u B. R., te vidjevši da su ova trojica optuženih ušli u
vozilo, svojim vozilom napravio je krug kroz Bar da bi im zavarao trag, bojeći
se da ga ne sustignu i pretuku jer ih je bilo trojica. Dolaskom u centar
grada, skrenuo je desno prema Petrovcu, kada ga je ponovo pretekao isti „Golf“
i iz kojeg su ponovo izlašla  ista tri momka,  vičući sva trojica „Stani
jebaćemo ti majku kada izađeš iz auta, pičko jedna“. Nije izlazio iz vozila,
već je prelazeći preko trotoara obišao vozilo optuženog B.M. i velikom brzinom
se uputio ka Petrovcu. Vozeći  tako velikom brzinom, prolazeći hotel
„Topolicu“ i benzinsku pumpu, dok  ga  je navedeno vozilo pratilo, vozeći mu
„uz branik“, stalno pokušavajući da ga pretekne krećući se  lijevom stranom
kolovoza, pri tom ablendujući i svirajući, bio je prinudjen da vozi čas
lijevom čas desnom saobraćajnom trakom da bi spriječio da ga preteknu .Vozeći
tako, dolaskom do hotela „Ineks“, na ulazu u Sutomore, primjetio je  iza
vozila „Golf“ da se  priključilo i drugo vozilo „Golf“  koje se za njima
kretalo velikom brzinom, takođe pokušavajući da ga pretekne. Ovo vozilo, čiji
vozač je  amblendovao i svirao, često je mijenjalo poziciju sa vozilom „Golf“
kojim je upravljao optuženi B.M., vozeći čas jednom trakom, čas paralelno sa
navedenim „Golfom“ zbog čega je bio ubijedjen da ga i ovo vozilo goni.Bježeći
od navedenih vozila,  vozio je i  lijevo i desno veoma brzo, te zbog takve
vožnje nije  mogao uzeti mobilni telefon i pozvati policiju, što je inače htio
da učini. Dolaskom kod Autobuske stanice u Sutomoru, vozila koja su ga jurila
su malo zastala i pomislio je da su odustali da ga gone. Medjutim,  čim je
izašao iz Sutomora krećući se u pravcu Petrovca, navedena vozila su se
pojavila iza njega i nastavili istom vožnjom da se kreću za njim, sve do
tunela „Haj Nehaj“ kod Sutomora.Po ulasku  u tunel, negdje na sredini tunela,
tačno po sredini kolovoza, primjetio je ispred sebe  putničko vozilo „Golf“
bijele boje, prednjim dijelom okrenuto u pravcu Petrovca, koje je pokušao  da
obiđe  sa lijeve strane, prelazeći na saobraćajnu traku namijenjenu za
kretanje vozila iz suprotnog smjera. Medjutim, tada se ovo vozilo pomjerilo
ukoso i zatvorilo saobraćajnu traku. Iako je sa desne strane bilo  prostora da
zaobiđe vozilo „Golf“, kako je svoje vozilo prilikom prethodnog pokušaja
obilaska sa lijeve strane postavio ukoso,  nije ga mogao vratiti unazad jer su
se iza njega u tunelu zaustavila druga dva vozila i to paraleleno jedno uz
drugo. U tom trenutku iz suprotnog smjera nijesu nailazila vozila, a da li su
nailazila vozila iz njegovog pravca kretanja, nije mu poznato.Pojasnio je da u
tunelu nije bilo osvijetljenja, ali je vidljivost bila dobra budući da je
svjetlost dopirala od njihovih vozila.Odmah po zaustavljanju  vozila začule su
se sirene. Nije izlazio iz svog vozila već je osvrćućući lijevo –desno
primijetio kako iz vozila koje se zaustavilo iza njega izlazi optuženi B.M. a
iz zaustavljenog vozila ispred njega izašao je optuženi B.I.. Iz vozila „Golf“
koje se nalazilo sa desne strane njegovog vozila je  takođe izašao neko i
opkolili su njegovo vozilo. Optuženi B.M. došao je do vrata njegovog vozila u
kojem je i dalje sjedio,  pored koga je bio još jedan momak ali ne zna koji od
optuženih, kada su se  vrata njegovog vozila otvorila, pojašnjavajuči da  nije
siguran da li je vrata  otvorio on ili optuženi B.M.. Prije otvaranja vrata
počeli su da lupaju po njegovom vozilu a zatim je uz psovke, čuo  riječi
«ubićemo te izlazi napolje», što  su  govorili svi optuženi na čelu sa
optuženim B.M.. Prije nego što su se vrata njegovog vozila otvorila,  izvadio
je iz kasete pištolj marke „Valter“ kalibra 6,35mm, repetirao ga a zatim
nakon otvoranja vrata,  držeći  pištolj u desnoj ruci sa ustima cijevi
okrenutim na dolje, prema asfaltu,  ponavljajući više puta, vikao je
«Odmaknite se pucaću « za koje vrijeme su i oni uz psovke vikali «Izlazi
ubićemo te«. Nakon navedenog optuženi B.M. se posavio kao da je htio da uđe u
vozilo i rukama ga uvatio za ramena i grudi a potom mu je B.M. ili neko drugi,
gurnuo ruku u kojoj je držao pištolj i tada je usled udarca po ruci došlo do
opaljenja prvog metka, tako da  nije ni ciljao niti želio da ispali
metak.Nakon slučajnog opaljenja prvog hica  dok je B. stajao kod vrata
njegovog vozila, ispalio je još dva metka, ne ciljajući u optuženog B.M., ali
ga je ipak pogodio sa oba metka jer je vidio kako B.M. pada na trotoar dok su
se momci koji su bili oko njegovog vozila povukli unazad. Nakon navedenog
startovao je svoje vozilo, uspio  je da preko trotoara prodje  sa desne strane
iza vozila koje je bilo zaustavljeno ispred njega a zatim se vozilom uputio
kući. Usput je pozvao telefonom  oca i kazao mu što se desilo, a po dolasku
kući, sa suprugom je ostao u stanu sve do sjutradan kada se javio policiji u
Baru, gdje je predao predmetni pištolj za koji posjeduje oružni list. Dodao je
da u rukama optuženih nije vidio nikakav predmet,osim što mu se čini da je
jedan od njih ali ne zna koji imao šipku. Istakao je da je pucao  iz straha da
će ga prebiti ili ubiti, navodeći da je  posebno  strahovao zbog  teške
povrede lijevog oka koju je zadobio još kao dječak, pojašnjavajući da na
lijevom  oku ima ustanovljnu dioptriju +14,5 pa bi svaki udarac moga imati za
posledicu gubitak vida na ovom oku. U odbrani iznijetoj na glavnom pretresu,
ponovio je svoje ranije navode,  dodajući da je na semaforima u Šušnju morao
proći kroz crveno svjetlo jer su ga  konstatantno pratila navedena vozila
kojom prilikom su i ova vozila prošla za njim  kroz crveno svjetlo. Pojasnio
je da je u tunelu „Haj- Nehaj“  bio prinuđen da zaustavi vozilo jer mu je
bijeli „Golf“ kojeg je pokušavao da obiđe sa lijeve strane prepriječio put.
Dalje je naveo da su kada je zaustavio svoje vozilo, iz navedenih vozila
izašli optuženi B.M. i ostali optuženi, stim što je B.M. došao do vrata
njegovog vozila i udario rukom u staklo vozila. Naveo je da ne zna zašto pred
istražnim sudijom nije rekao da je morao proći kroz crveno svjetlo na semaforu
i da je B.M. udario rukom u staklo vrata, ali je siguran da je tako bilo.
Ponovio je da i dalje  nije siguran ko je otvorio vrata njegovog vozila, ali
misli da ih je otvorio B.M.. Dodao je da osim što je strahovao zbog ranije
povrede oka, plašio se i od vozila koja su eventualno mogla naići iz suprotnog
smjera kada se saobraćajna katastrofa ne bi mogla izbjeći, imajući u vidu da
se navedeno odvijalo u tunelu.Naveo je da je čitav događaj  trajao oko pola
sata, ističući da je bila je noć, padala je kiša a kako su se kretali brzinom
od 80 do 100 km/h,  posebno je strahovao i zbog klizavog kolovoza jer njegovo
vozilo ima pogon na zadnjim točkovima, dodajući da je  usled opisane vožnje
dva, tri puta izbjegao udes prinudjen da vozi  lijevom saobraćajnom trakom.
Pojasnio je da vozilo optuženog B.I. koje se nalazilo ispred njega u tunelu,
nije mijenjalo svoj položaj od trenutka kada se on zaustavio iza njega pa sve
dok je napustio tunel. Objašnjavajući kako je vozilom napustio lice mjesta,
naveo je da je u tunelu,  krećući se unazad, zaobišao  bijelog „Golfa“ sa
desne strane i napustio tunel, iako je prehodno sobzirom na opisanu situaciju
u tunelu, mislio da je  nemoguće na takav način napustiti lice mjesta.Ponovio
je ranije navode  da nije ciljao u tijelo B.M., niti je ijednog trenutka
pištolj držao usmjeren u njegovom pravcu, objašnjavajući da je cijelo vrijeme
držao u desnoj ruci pištolj okrenut ka asfaltu. Kada su se otvorila vrata
vozača, dobio je udarac po desnoj ruci u kojoj je držao pištolj a u trenutku
opaljenja metka najbliži mu je bio B.M. i jedan  momak pored njega za kojeg se
ne može izjasniti ko je,  dok su se ostali optuženi nalazili sa strane vozila.
Naveo je da mu se čini  se da je momak koji je stajao sa desne strane njegovog
vozila  na udaljenosti od  3-4 metra, imao šipku u ruci, dok B.M. nije imao
nikakav predmet u rukama. Istakao je da mu nije bila namjera da ikoga
povrijedi, već je bježao od optuženih a da je htio da ih povrijedi, učinio bi
to dok su ga jurili u Baru jer je svo vrijeme kod sebe imao navedeni
pištolj.Naveo je da nije pozvao policiju nakon što ga je B.M. prvi put
zaustavio u Baru jer nije mogao pretpostaviti da će nastaviti da ga jure, kao
i sve  što će se kasnije desiti. Optuženog G.B. poznaje iz viđenja, ali se
nije mogao izjasniti sa sigurnošću gdje se  G. tačno nalazio kada su se vozila
zaustavila u tunelu jer je  vidio u tunelu grupu od pet šest momaka ne
obraćajući tada pažnju ko su. Istakao je da od kritičnog događaja više nije
imao priliku da sretne braću B. te da žali što je došlo do navedenog.U odbrani
na glavnom pretresu pred ovim vijećem, optuženi K. je  ponovio  ranije navode
odbrane, izuzev u dijelu navoda u vezi okolnosti ko je otvorio vrata vozila,
ističući da misli da je to učinio B.M., objašnjavajući da budući da on nije
otvorio vrata od vozila to je mogao da uradi jedino optuženi B.M., koji je
došao do vrata njegovog vozila, dok su ostali optuženi čim su zaustavili
vozila, izašli iz svojih vozila i opkolili njegovo vozilo.Pojasnio je da je u
trenutku kada je optuženi B.M. stajao pored otvorenih vrata njegovog vozila,
on  i dalje  sjedio u svojem vozilu i nije imao namjeru da izlazi.Optuženi su
opkolili njegovo vozilo i lupali po krovu i staklima od vozila. Takodje je
naveo da su mu oba  vozila –dva „golfa 4“ crne i sive boje, bukvalno od Bara
do tunela u Sutomoru vozili „u branik“ , ablendovali,  svirali i na svaki
način pokušavali da ga zaobiđu tako da je više vozio lijevom kolovoznom trakom
nego desnom. Sa ostalim optuženima, izuzev optuženog  B.M. ranije nije imao
nikakav konflikt, već ih  je poznavao samo iz viđenja.  
U završnoj riječi prihvatajući u cjelosti završnu riječ svojih branilaca ostao
je pri navodima iznijete odbrane.  
 Branioci optuženog K., advokati G. i M. su u završnoj riječi naveli da je usled iznuđenosti odbrane optuženog K. u opasnoj situaciji kada se našao kao meta nasilja, u situaciji kada je primarno po njega ali i po napadače, moglo  doći do dramatičnih i nepopravljivih posledica,  nemajući izlaza, u stanju košmara i straha najvećeg inteziteta, došlo  je do trenutnog i konfuznog ispaljenja par hitaca. U ovakvom stanju  optuženi K. je ipak imao toliko instiktivne prisebnosti da pištolj u njegovoj ruci i putanja tih hitaca bude jasno prema dolje,  onako kako se jedino može braniti od napada kojem je izložen, da napadača odvrati od napada a da ostane u okviru nužne odbrane. Imajući u vidu posebno blizinu sa napadačem,   lišena je svakog osnova pravna kvalifikacija optužbe o umišljajnom pokušaju ubistva  pa je evidentno postojanje nužne odbrane koja otklanja protivpravnost  i koja je u opisanoj situaciji  bila neophodna da optuženi odbije napad i zaštiti svoj život i zdravlje, pa budući da je optuženi postupao u nužnoj odbrani što isključuje protivpravnost njegovih postupka branioci su   predlažil da  sud optuženog  K. oslobodi od optužbe.

Optuženi B.M. je u svojoj odbrani datoj pred istražnim sudijom, naveo da
poznaje braću K. koji su bile mušterije servisa za opravku vozila koji je
vlasništvo  njegovog oca,  u kojem i on radi sa bratom Ivanom.U proljeće 2002
godine, K. I., brat optuženog  K.M.  došao je u njegov servis i tražio mu da
mu da čep od felge, na što mu je odgovorio da je to tuđi čep i da mu ga ne
može dati, nakon čega je, kako vjeruje, K. I. iskoristio njegovu nepažnju i
ukrao navedeni čep, što  je on I. odmah i predočio. Nakon toga  u Petrovcu je
sreo K. I., javio mu se a on je samo spustio glavu i prošao, da bi nakon toga
on pošao u lokal njegovog brata, optuženog  K.M., kada mu je  M. rekao da će
I. brzo doći da rasprave pitanje ukradenog čepa.I. je ubrzo  došao u lokal,
uhvatio ga za uvo, a zatim su ga braća K. prebili, što nije prijavio policiji
niti saopštio svojim roditeljima.  Nakon toga srijetao je braću K. samo u
prolazu tako da između njih nije bilo prepirke niti konflikta.Kritičnog dana
nakon posla izašao je u grad, svrativši po svog druga K.I. a potom i po S. V..
Vozeći  se sva trojica kroz Bar njegovim vozilom marke „golf 4“ crne boje,
dolaskom do centra grada , tj.mjesta zvanog „Tri Kule“, primijetio je
optuženog K.M. koji je stajao pored svog vozila „BMW“.  Prolazeći pored K., ne
zaustavljajući svoje vozilo, rekao je optuženima K. i S. «Pogledajte onu
pičku» a K. se nije obraćao niti mu je  bilo što dobacio. Kako mu je ranije K.
I. kada ga je istukao, rekao da će ga istući gdje god ga sretne, rekao je
optuženima K. i S. da zaustave K. i pitaju ga hoće li njegov brat I. da ga
tuče i dokle će da ga tuče. Jedan od njegovih drugova, ne zna da li optuženi
K. ili S. je na to rekao «pa ajmo» nakon čega je svojim vozilom namjerno
krenuo za K.  koji je bio sam u vozilu. Napravili su vozilom „krug“ kroz grad
do mjesta »Tri kule»  za koje vrijeme nijesu uočili vozilo K., medjutim
dolaskom kod stare benzinske pumpe, kada je K. prelazeći preko «ležećeg
policajca» usporio kretanje pretekaoje vozilo K., stao  svojim vozilom ispred
vozila K. koje se zaustavilo,  a potom izašao  iz vozila,  prišao K. koji je
spustio staklo na vozačevim vratima i predložio mu  da porazgovaraju, na što
mu je K. odgovorio  da nemaju šta da pričaju. Nakon navedenog,  vozeći unazad,
optuženi K. je obišao njgovo vozilo i uputio se u pravcu Petrovca a on je
odmah  svojim vozilom krenuo za K., vozeći tik uz njegov branik, da bi na putu
prema Petrovcu i on K. pretekli vozilo „Golf 4“ sive boje, kojim je upravljao
optuženi G.B., koji se slučajno našao na putu. Pojasnio je da je optuženi G.
bio  na odsluženju vojnog roka pa pretpostavlja da se kada je vidio opisano
preticanje, G. uputio za njima. Objašnjavajući da se  prethodno sa G. nije čuo
telefonom, niti pričao kroz otvoreno staklo od vozila, a ne zna da li su ga
telefonom pozivali optuženi S. i K..Kretali su se navedenim vozilima u pravcu
Petrovca, prvo optuženi K., a zatim on pa optuženi G.. Namjera mu je bila da
zaustavi K. da popričaju zbog čega mu je ablendovao, ali nije svirao niti
pokušavao da ga pretekne, ističući da je  bila  gužva u saobraćaju. Po dolasku
u Sutomore,  pozvao je mobilnim telefonom svog brata B.I. i saopštio mu da
pokušava da zaustavi vozilo K.,  naglašavajući mu  da nema namjeru da ga bije.
Pred ulazak u tunel „Haj Nehaj“ vidio je vozilo „Golf 4“ bijele boje, kojim je
upravljao njegov brat, optuženi B.I., koji se kretao malom brzinom sa namjerom
da uspori vozilo K. i tako ga zaustavi. Istakao je da Ivan krećući se ispred
vozila K., nije vozio «cik cak « jer je iz suprotnog smjera bilo vozila. U
navedenom tunelu  sva vozila su se zaustavila na desnoj saobraćajnoj traci,
gledano iz opisanog  smjera kretanja, iz pravca Sutomora u pravcu Petrovca, i
to prvo I. vozilo, za njim na nekih deset metara, vozilo K., pa njegovo
vozilo, i na kraju vozilo G. Po zaustavljanju vozila, samo je on izašao iz
vozila i približio se vozilu K.,došao do vrata vozača koja je optuženi K.
otvorio. U trenutku kada se nalazio između otvorenih vrata vozača i sjedišta
vozača na kojem je sjedio optuženi K., bez prethodno ijedne razmijenjene
riječi, začuo je pucanj, vidio bljesak  i osjetio da je pogođen u lijevu nogu
iznad koljena, nakon čega je pao da bi potom začuo još nekoliko pucnjeva a dok
je ležao, dva tri metka su ga pogodila pa misli da je K. ispalio sigurno više
od tri hica.  Naveo je da pištolj nije vidio jer je u tunelu bilo mračno, već
je vidio samo prasak. Nakon navedenog, optuženi K. je zatvorio vrata vozila i
udaljio se,  u kojem trenutku niko od njegovih drugova, ostalih optuženih,
nije bio van vozila već su izašli iz vozila tek kada se K. udaljio. Pojasnio
je da je vozilo K. bilo zaustavljeno po sredini kolovoza u tunelu tako da je
uzdužna linija kolovoza bila po sredini vozila, dok je on pao bliže lijevoj
ivici kolovoza. Naveo je da kod sebe nije imao nkakvo oružje ni orudje, te da
je od zadobijenih povreda u bolnoci proveo oko 25 dana.U odbrani na glavnimm
pretresima,  ponovio je ranije navode odbrane, pojašnjavajući da su sva vozila
u tunelu bila zaustavljena na desnoj kolovoznoj traci, tako da je K. slobodno
mogao da obiđe vozilo njegovog brata Ivana, kao što je to kasnije i
učinio.Dalje je naveo  da se ne sjeća  da je kritičnom prilikom prolazio kroz
crveno svjetlo na semaforu, ističući da  nije pokušavao da pretiče vozilo K.
koje je inače brže od njegovog vozila pa se kretao  brzinom do 90 km/h
prilagodjavajući brzinu kretanja vozilu K. koje se kretalo ispred njega.
Pojasnio je da je u trenutku kada ga je pogodio prvi hitac,  bio  u stojećem
položaju, nakon čega je odmah pao, a zatim dok se u ležećem položaju vukao na
laktovima, pogodila su ga još dva hica  i to prvi u lijevu nogu iznad koljena
u butnu kost, a nakon dvije tri sekunde začuo se drugi i treći pucanj koji su
bili vezani. Istakao je  da je bio ponižen i uvrijeđen kada su ga braća K.
istukli u Petrovcu i osim želje da kritičnom prilikom sa optuženim K. o tome
porazgovara, nije imao drugu namjeru. Iako mu je optuženi K. kritičnom
prilikom kada ga je zaustavio jasno rekao da nemaju što da razgovaraju, ipak
je  pošao je za njim jer ne zna kada bi imao drugu priliku za razgovor. U
odbrani na glavnom pretresu pred ovim vijećem dodao je da je kritičnog dana
kada je vidio optuženog K. u Baru, htio da mu vrati za ono što su mu ranije
učinili on i njegov brat, da bi nakon što je upozoren na razlike u
kazivanjima, buduči da je prethodno tvrdio da je želio samo da razgovara sa
optuženim K., opovrgao ove navode, pojašnjavajući da je emotivno reagovao zbog
čega se pogrešno izrazio o svojoj namjeri, ponavljajući da je htio samo da
razgovara sa optuženim K.  
U završnoj riječi prihvatajući u cjelosti završnu riječ svog branioca ostao je
pri navodima iznijete odbrane.  
Optuženi B.I. je u odbrani datoj pred istražnim sudijom, naveo da sa svojim
bratom B.M. drži auto servis u Sutomoru u koji su često dolazili braća K., M.i
I., te da mu je njegov brat B.M. rekao da mu je I. K. negdje prije godinu dana
ukrao nešto iz servisa i da su ga nakon toga  braća K. sa dva tri njihova
druga izudarali u Petrovcu, nakon kojeg događaja ni on ni njegov brat B.M.
nijesu više viđali braću K. Dalje je naveo da posjeduje vozilo marke „Golf 4“
bijele boje a njegov brat optuženi B.M. istu marku vozila, crne boje.
Kritičnog dana dok je  bio  kući, telefonom ga je  pozvao brat, optuženi B.M.
koji je prethodno  pošao u Bar,  i saopštio mu da je sreo optuženog K. sa
vozilom „BMW“, te da pokušava da ga zaustavi, kao i da se K. kreće prema
Petrovcu i da neće da stane, pa da mu pomogne da ga nekako zaustave.
Pretpostavljao je razlog zbog čega brat M. namjerava da zaustavi optuženog K.
pa ga o tome ništa nije pitao, već je odmah svojim vozilom ispred servisa gdje
se zatekao, krenuo prema Petrovcu. Vozeći lagano, bila je noć i padala kiša,
primijetio je da iza njega nailazi vozilo sa plavim svjetlima za koje je znao
da je „BMW“ K., dok su se za K., velikom brzinom  kretali navedenim vozilima,
njegov brat M. i to vrlo blizu vozilu K., a iza njega vozilo kojim je
upravljao optuženi G.. Sa svojim vozilom nije prelazio na suprotnu-lijevu
saobraćajnu traku  jer su iz suprotnog smjera nailazila vozila. Po ulasku u
tunel „Haj – Nehaj“ smanjio je brzinu na najmanju moguću 30-40 km/h, vozeći
svo vrijeme svojom desnom saobraćajnom trakom, kada je primjetio da su se  sva
vozila koja su se kretala iza njega zaustavila na nekih 10 metara od njegovog
vozila. K. se nekih  50 metara do ulaza u tunel, kretao za njim a nakon ulaska
u tunel još nekih 15 metara, što znači do sredine tunela, gdje se zaustavio.
Naveo je da u tunelu nije vozio lijevo desno već je samo prethodno smanjio
brzinu kretanja, objašnjavajući da ga je optuženi  K. mogao zaobići sa lijeve
strane a da pri tome ne zaustavlja svoje vozilo. Odmah po zaustavljanju
vozila, njegov brat M. je prišao do vrata vozača „BMW-a“, dok optuženi K. nije
izlazio iz vozila, kao ni ostali optuženi.Kada je M.  prišao do vrata vozila
K., staklo na ovim vratima  nije bilo otvoreno, i pritom između K. i njegovog
brata M. nije čuo bilo kakav  razgovor, niti je vidio da se M. saginje ka K.
nakon čega su se vrata vozila otvorila i počelo je pucanje. Čuo je da je
ispaljen jedan metak a nakon kraćeg intervala još 5 ili 6metaka. Nakon
ispaljenih hitaca K. je zatvorio vrata, dao gas i prošao svojim vozilom  sa
lijeve strane njegovog vozila, dok je on u tom trenutku bio iza svog vozila.
Vidio je trenutak kada je njegov brat M. pao i počeo da jauče, nakon čega su
ga  optuženi  K. i S. ubacili u vozilo optuženog G., i odvezli  u bolnicu u
Baru, a i on je svojim vozilom pošao za njima. U odbrani na glavnim
pretresima, ovaj optuženi je  ponovio ranije navode odbrane, dodajući da je u
trenutku kada se začuo prvi pucanj  još uvijek bio u svom vozilu, nakon čega
je izašao iz vozila kada su se čuli ostali pucnji. Po izlasku  iz vozila,
ugledao je svoga brata koji je ležao i odgurujući se na laktovima, pokušavao
je da se udalji od vozila K..Naveo je da se ne  sjeća  da li je prilikom
zaustavljanja vozila, uključio sva četiri pokazivača pravca kao znak da je
zaustavio vozilo, dozvoljavajući  mogućnost da je to uradio, ali nije
izbacivao ruku dajući znak K. da stane. Pojasnio je da mu brat M. nije
saopštavao razloge zašto treba da zaustave K., jer je to i sam znao, niti mu
je posebno objašnjavao na koji način bi trebalo da ga zaustave. Istakao je da
nije odlučio da u tunelu zaustavi K., navodeći da nije pomjerao svoje vozilo
ulijevo niti je želio da mu u tunelu prepriječi put, već je K. krećuči se iza
njega zaustavio vozilo, objašnjavajući da  ne zna zašto je K. to učinio i
odabrao da baš u tunelu zaustavi svoje vozilo. Takodje je naveo da je optuženi
K.  slobodno mogao da  obiđe njegovo vozilo kao što je to kasnije i učinio
kada ga je nesmetano obišao sa njegove lijeve strane, jer on nije pomjerao
svoje vozilo.  
U završnoj riječi prihvatajući u cjelosti završnu riječ svog branioca ostao je
pri navodima iznijete odbrane.  
Branilac optuženih B.M. i B.I., adv. B. DJ. je u završnoj riječi naveo da nije
sporno, jer dokazi na to upućuju da su optuženi B.M. i njegovo društvo krenuli
svojim vozilom za prvooptuženim K. medjutim iz sasvim razumnjivih razloga
njihova vožnja je od strane optuženog K. predimenzionirana, a takodje došavši
u tunel optuženi K.  je imao sasvim dovoljnih prostornih mogućnosti da
nesmetano nastavi vožnju ka Petrovcu. Nesporna činjenica, da je optuženi B.M.
prilazio vozilu optuženog K. goloruk i sam, upućuje na zaključak da optuženi
B.M. ničim nije ugrozio optuženog K.,  da ovaj izvadi pištolj i u njega ispali
nekoliko hitaca. Nepromišljenost njegovih branjenika je neuporedivo manjeg
stepena i inteziteta kriminalne količine od kvalifikacije drskog i bezobzirnog
vrijednjanja, takodje se ne može utvrditi da  je postojalo vršenje nasilja,
izazivanjem tuče kod konkretnih okolnosti kretanja vozila svih aktera
kritičnog doadjaja a pogotovo ni krivično pravne posledice ugrožavanja
spokojstva remećenja javnog reda i mira. Opisanom inkriminisanom ponašanju
optuženih B.M. i B.I. nedostaju konstitutivni elementi za pravnu kvalifikaciju
navedenu od starne zastupnika optužbe, pa kako su u svemu neutemeljeni navodi
optužbei odbrane optuženog K., predložio je da sud  optužene B.M. i B.I.
oslobodi od optužbe  na osnovu čl. 363 tač. 3 ZKP-a, jer nije dokazano da su
počinili krivično djelo za koje su optuženi.  
 Optuženi K.I. je u odbrani datoj pred  istražnim sudijom, naveo da odlično poznaje braću K. i braću B., naglašavajući da sa K. ima nije imao nikada konflikt, dok se sa braćom B. družio. Godinu i po dana prije kritičnog dogadjaja optuženi B.M. došao je kod njega kući i ispričao mu kako su ga braća K. sa još dva tri druga istukli u Petrovcu dok je bio u društvu djevojke i tom prilikom je vidio da M. ima crvenilo i podlive u predjelu glave . Nakon navedenog  viđao se u Petrovcu sa K.ima čak su se i pozdravljali. Kritičnog dana pozvao ga je B.M. i pitao ga da izađu u grad, nakon čega je B.M. došao po njega vozilom, da bi zatim oko 19,15 časova pošli u grad na piće.Vozeći se kroz centar grada primijetio je optuženog K. pored svog vozila, i prolazeći pored njega, optuženi B.M. mu je rekao «evo ova pička, evo ovaj smrad» moguće i da ga je opsovao. Medjutim, samo su prošli pored njega, nijesu se zaustavljali kojom prilikom su se optuženi K. i B. sam pogledali. Optuženi B.M. mu je tada predložio da  pozovu optuženog S. da im se pridruži i sa njima popije sok, pa su pošli do S. kući, odakle su se  sva trojica istim vozilom vratili u grad.  Prolazeći pored zgrade Opštine, primijetio je ponovo vozilo K. koje se kretalo od Bara prema Petrovcu, kada im je optuženi B. rekao «hoću da popričam sa njim da vidim što me je izbio» i potom odmah pretekao vozilo K.,  zaustavljajući svoje vozilo ispred njega, a zatim je B.M. izašao iz vozila, dok su on i S. ostali u vozilu. Optuženi B.M. je potom krenuo ka vozilu K. koji je vozilo vratio u rikverc, i uputio se u pravcu centra grada, nakon čega su i oni navedenim vozilom krenuli za K., krećuči se  svi u pravcu Petrovca. Na prvim semaforima na ulazu u Bar,  ispred njih pojavilo se i vozilo „Golf 4“ sive boje kojim je upravljao optuženi G., koji je  ušao između vozila K. i B.M.. Naveo je da mu nije oznato da li je optuženi B.M. prethodno telefonom pozvao G. i da li mu je nešto rekao.Oko 20.30 časova dok su se kretali u pravcu Petrovca, i to prvo vozilo K., iza njega  vozilo G. a za njim vozilo  B.M. u kojem su se nalazili on i optuženi S.,  nakon što su tako prošli Sutomore, optuženi B.M. je mobilnim telefonom pozvao svog brata I. i doslovno mu rekao « Zaustavi K., hoću da popričam sa njim, evo nas izlazimo iz Sutomora, izađi ispred njega «. U medjuvremenu oni su pokušavali su da preteknu K., prelazili sa vozilima na suprotnu traku, ablendovali i svirali dva- tri puta, dok je i K. sa „BMW“ prelazio na suprotnu saobraćajnu traku, nedozvoljavajući im da ga preteknu.  Dolaskom na nekih 200-300 m ispred tunela „Haj – Nehaj“ primijetio je vozilo B.I. koje se kretalo polako ispred „BMW“ –a ,  i nije išlo lijevo desno. Ušli su tako u tunel i vidio je kada je optuženi B.I. po sredini kolovoza zaustavio svoje vozilo, upalio sva četiri žmigavca i ruku izbacio kroz prozor, dajući signal K. da stane, što je K. i uradio, zaustavio svoje vozilo na nekih 15 metara iza I. vozila, a iza vozila K.  na 3-4 metra zaustavio je svoje vozilo optuženi B.M., koji je prije ulaska u tunel pretekao G., tako da se G. zaustavio iza njih. Optuženi B.M. je odmah izašao iz vozila, prišao vozačevim vratima vozila BMW-a , koja su se odmah otvorila čim je M. došao do vrata, mada se ne sjeća da li je vrata vozila otvorio B.M. ili K.. U tom trenutku samo se B.M. nalazio van vozila. Čim su se vrata otvorila čuo je pucnjeve, prvo dva pucnja kada je B. počeo da pada nekako niz vrata vozača jer je stajao između vrata i sjedišta vozača na obodu vrata,  držeći jednu ruku  na vozačevim vratima. Nakon što je B.M. pao  čuo je nekoliko pucnjeva, moguće još tri pucnja .U toku ove drugoj serije pucnjeva,  otvorio je vrata vozila i krenuo sa optuženim S. da izadje da bi nakon što su izašli iz vozila, optuženi  K.   dao gas i startovao vozilo, obilazeći lijevom kolovoznom trakom vozilo B.I. koje je bilo zaustavljeno na desnoj kolovoznoj traci, i udaljio se u pravcu Petrovca. Odmah su prišli  B.M., unijeli ga u vozilo G. i odvezli u bolnicu u Baru.U odbrani na ranijim glavnim pretresima optuženi je  ponovio ranije navode odbrane, izuzev u dijelu navoda u vezi zaustavne pozicije vozila B.I., navodeći da je kritičnom prilikom vozilo B.I.  bilo  zaustavljeno  strogo na desnoj saobraćajnoj traci, gledano iz njihovog smjera kretanja.Objašnjavajući  razlike u kazivanjima u odnosu na mjesto zaustavljanja vozila B.I., ponovio je tvrdnju  da je navedeno vozilo bilo zaustavljeno na desnoj saobraćajnoj traci, dodajući da nije siguran ni da li je B.I. mašući rukom davao znak K. da stane. Dodao je da je skoro čitavim putem od Bara do navedenog tunela B.M. često svirao K.u kojeg je samo jednom pokušao da pretekne, ali mu K. to nije dozvolio Naveo je da je siguran  da osim optuženog B.M. niko drugi nije izlazio iz vozila, čak  ni K. M. jer se sve odigralo u nekoliko sekundi .Dalje je naveo je da mu nije  poznato da li je prije događaja u tunelu, optuženi B.M. zaustavljao vozilo K., dodajući da misli da je optuženog G.a vidio negdje kod sportskog centra te da je  G. naknadno stigao u tunel. Pojasnio je da je čuo šest do sedam ispaljenih hitaca koji su ispaljeni bez većih vremenskih pauza. Naveo je i da se ne sjeća  da su navedenim prošli kroz crveno svjetlo na semaforu dok su se kretali iz pravca Bara, a takodje se nije mogao izjasniti da li je B.M. stavio ruku na vrata vozila K. prije ili posle pucnja, objašnjavajući da se zbog proteka vremena ne može sjetiti svih detalja događaja koje je naveo pred istražnim sudijom, ostavljajući mogućnost da je pred istražnim sudijom preciznije odredio razmak između vozila.  U odbrani na glavnom pretresu pred ovim vijećem, nakon što je izjavio da se zbog proteka vremena ne sjeća mnogih detalja kada su mu pročitani zapisnici na kojima su konstatovane njegove ranija odbrane tokom istražnog postupka i  sa prethodnih glavnih pretresa , optuženi K. je naveo da se kritični dogadjaj dogodio na način kao što je opisao u ranijim odbranama. Objašnjavajući razlike u kazivanjima pred istražnim sudijom i na prethodnim glavnim pretresima u pogledu zaustavne pozicije vozila optuženog B.M., naveo je da  ne zna zašto se različito izjašnjavao u pogledu pozicije vozila, pojašnjavajući da je  tačno ovo što je rekao pred istražnim sudijom jer mu je tada sjećanje bilo svježije, dodajući da  u vezi pozicije vozila optuženog K.,  misli da je ovo vozilo stajalo malo lijevo, bliže središnjoj liniji kolovoza i to ispred njihovog vozila ali ne zna koliko metara je bilo udaljeno od njihovog vozila .

U završnoj riječi prihvatajući u cjelosti završnu riječ svog branioca ostao je
pri navodima iznijete odbrane.  
Optuženi S.V. je u odbrani datoj pred istražnim sudijom naveo da ne poznaje
optuženog K.M.,  dok je sa braćom B. drug i prijatelj. Kritične večeri  oko 20
časova, dok je bio u svojoj kući,  telefonom ga je pozvao optuženi B.M. i
pitao ga da li hoće sa njim da izađe u grad, nakon čega je  B.M. došao po
njega svojim vozilom u kojem je bio i optuženi K.I.. Navedenim vozilom su se
odvezli do grada, napravili jedan krug od zgrade opštine u pravcu stare
benzinske pumpe i dolaskom na raskrsnicu sa koje se izlazi desno na
magistralni put prema Petrovcu,  ispred njih je prošlo vozilo „BMW“ crne boje.
Nije znao ko se nalazi u tom vozilu, mada je čuo  priču da su B.M. poodavno
izbili neki momci u Petrovcu, koje momke nije poznavao, niti  je za taj
događaj saznao od braće B.. Optuženi B.M. je istog trenutka, ne govoreći
ništa, krenuo za vozilom „BMW“, koje  su sustigli  a zatim i pretekli kod
«ležećeg policajca» i stali ispred vozila „BMW“koje se zaustavilo, nakon čega
je B.M.  odmah izašao i krenuo put navedenog vozila. Medjutim, vozilo  BMW se
odmah vratilo u rikverc prije nego je M. stigao do njega, nakon čega su
krenuli za ovim vozilom, kada je optuženi  B.M.  rekao «Ovo je K., ova pička.»
Stalno su pratili vozilom K. kroz Bar ali ne baš uz branik, i tako prolazeći
hotel „Topolica“, benzinsku pumpu, igralište „Mornara“,  kada su došli na
semafore kod nove benzinske pumpe, optuženi G. ih je pretekao svojim vozilom
„Golf 4“ sive boje i došao ispred njihovog a iza vozila „BMW-a“.  Nije čuo da
je B.M.  prethodno  pozivao telefonom optuženog G. Prije dolaska u Sutomore,
optuženi   B.M. ne govoreći ništa, dva tri puta svirajući i ablendujući,
pretekao je vozilo G.a i došao iza vozila „BMW-a ,   kada mu je postalo jasno
da B.M. prati optuženog K.. Kada su prošli Sutomore, B.M. je nekoga pozvao
telefonom ali nije čuo sa kim je pričao, niti što je rekao. U tunel „Haj-
Nehaj“, prvo je ušlo vozilo BMW pa vozilo B.M.  a za njima i vozilo G. B.M. je
po ulasku u tunel ablendovao i svirao ali nije pokušavao da pretiče vozilo K.,
da bi  negdje na sredini tunela, optuženi K. zaustavio vozilo, a iza njega su
se zaustavila vozila B.M. i G. Čim je zaustavio vozilo, B.M. je izašao iz
vozila, krenuo ka vozilu „BMW“ koje je blio udaljeno nekih dva-tri metra. Tada
je  vidio da su se vrata vozila „BMW“ otvorila  ali ne zna ko ih je otvorio,
nakon čega je začuo dva pucnja jedan za drugim i vidio  kako B.M. pada, zatim
je čuo još  dva -tri pucnja, što se sve odigralo u sekundi.Čim je B.M. pao
ispaljena su još dva-tri hica,  nakon čega je vozilo “BMW“  krenulo,  zaobišao
vozilo „Golf 4“ bijele boje kojim je upravljao B.I., koji je u tom trenutku
stajao iza svog vozila.Tada su iz vozila izašli on i optuženi K., podigli
povrijedjenog  M. sa asfalta, ubacili ga u vozilo G.a i odvezli u
bolnicu.Ponovio je  da je B.M. svirao i ablendovao vozilu „BMW“ ali koliko je
njemu poznato nije pokušavao da pretekne ovo vozilo.U odbrani iznijetoj na
glavnim pretresima, ponovio je svoje ranije navode i dodao da mu optuženi B.M.
kao ni K. nijesu govorili da treba da  zaustave K..Naveo je da su se kretali
velikom brzinom, vjerovatno da bi pratili K., pojašnjavajući da  B.M. nije
svirao niti davao bilo kakav signal K. da stane, ali je stalno vozio iza
vozila K., pokušavajući da ga pretekne, u čemu nije   uspio. Dalje je naveo da
je vozilo B.I.  primijetio tek kada je vozilo K. napustilo tunel.U vezi
kritičnog dogadjaja koji se odvijao u tunelu, naveo je da se samo sjeća kako
su se vrata vozila K. otvorila i došlo do pucanja te da se ne može sjetiti da
li je bilo razmaka između  pucnjeva. Istakao je da tokom vožnje nije ništa
razgovarao sa B.M. pa ga nije ni odvraćao od opisane  vožnje jer je znao da
B.M. treba da razgovara sa K.em. Objašnjavajući razlike u kazivanjima u vezi
okolnosti koje se odnose na   ablendovanje i upotrebu sirene od strane B.M.
kao i okolnosti ispaljenih hitaca, izjavio je da je tačno ono što je kazao
pred istražnim sudijom budući da je  njegovo sjećanje zbog proteka vremena
svakako slabije.  
U završnoj riječi prihvatajući u cjelosti završnu riječ svog branioca ostao je
pri navodima iznijete odbrane.  
Optuženi G.B. je u odbrani datoj pred istražnim sudijom naveo, da je drug
braće B. dok optuženog K.M. poznaje samo iz viđenja. Čuo je da je ranije došlo
do svađe između K. i B.M. o čemu ne zna detalje. U kritično vrijeme nalazio se
na odsluženju vojnog roka u kasarni u Baru, a kako je dobio slobodne dane,
pošao je  kući. Kritičnog dana vozilom marke “Golf 4“, sive boje, vozio se po
gradu. Dolaskom do raskrsnice kod nove benzinske pumpe,  skrenuo je desno ka
Sutomoru, kada ga je  preteklo vozilo „BMW“, crne boje a odmah potom i vozilo
kojim je upravljao B.M. Nije znao ko upravlja  vozilom „BMW“, već je kasnije
saznao da njime upravlja K., ističući da su se oba  vozila kretala velikom
brzinom tako da mu takva vožnja nije izgledala normalna. Prvo je pomislio da
se ova dva vozila utrkuju zbog čega  je krenuo svojim vozilom za njima  putnim
pravcem od Bara ka Sutomoru i pretekao vozilo B.M.,  došao iza vozila „BMW“-a
da bi ga potom B.M. ponovo pretekao. Nije svirao ni ablendovao vozilu „BMW“,
niti je pokušavao da ga pretekne, dok su se on i B.M. par puta međusobno
preticali. Nije primijetio da je vozilo „BMW“ mijenjalo saobraćajnu traku
krećući se lijevo desno po kolovozu. Po ulasku u tunel „Haj Nehaj“ vidio je
kako se zaustavlja vozilo „BMW“, za njim vozilo B.M. koje se zaustavilo nekako
ukoso, ulijevo, pa on sa svojim vozilom, dok je ispred zaustavljenog vozila
„BMW“ primjetio vozilo B.I. Nakon zaustavljanja optuženi M. B. je izašao iz
svog vozila, prišao vratima vozača „BMW“-a, koja je neko otvorio ali ne zna
ko,  kada je začuo više pucnjeva. Tokom pucnjave svi su bili u svojim vozilima
osim B.M.a, koji je došao do vrata vozila „BMW-a“ . Nakon navedenog na  vozilu
„BMW“ su se upalila „rikverc“ svjetla vozilo se vratilo unazad i potom brzo
udaljilo u pravcu Petrovca. Povrijeđenog B.M. su u njegovo vozilo unijeli
optuženi K. i S. nakon čega ga je odvezao u bolnicu .U odbrani iznijetoj na
glavnim pretresima, ponovio je ranije navode odbrane pojašnjavajući da se ne
sjeća kojom stranom puta je prošao K. kada je završeno pucanje. Naveo je da ne
zna kakva je bila pozicija vozila „Golf“ kojim je upravljao B.I.  te da se
usled „odzvanjanja“ u tunelu ne može precizno izjasniti koliko je pucnjeva
čuo. Ne sjeća se da su prilikom utrkivanja vozilima prošli kroz crveno svjetlo
na semforu na izlazu iz Bara.Pojasnio je  da je prošlo minut do dva od
trenutka kada su se svi zaustavili u tunelu do trenutka kada je iz vozila
izašao B.M. i prišao vozilu K., ponavljajuči da nije vidio da je iko osim
B.M.a u tunelu izašao iz vozila, te da je S. i K.  vidio kada su unosili
povrijeđenog B.M. u njegovo vozilo. Istako je da je se uključio u opisanu
vožnju i pratio vozilo B.M.  misleći da se M. utrkuje sa vozilom „BMW“ za koje
nije znao čije je niti ko ga vozi, pojašnjavajući da tokom opisane vožnje nije
bilo rizičnih situacija za druga vozila iako se vozilo velikom brzinom.Naveo
je da se na putni pravac prema Sutomoru  uključio iz Bara na skretanju kod
Doma zdravlja, u blizini stare benzinske pumpe i nakon što je prešao nekih
200-300 metara, primijetio je navedena vozila koje su se kretala velikom
brzinom, zbog čega je na njih  obratio pažnju i prepoznao vozilo B.M.Te večeri
nije kontaktirao telefonom sa B.M. sa kojim je inače u dobrim odnosima .  
U završnoj riječi prihvatajući u cjelosti završnu riječ svog branioca ostao je
pri navodima iznijete odbrane.  
Branilac optuženih K., S. i G. adv. Ž. S. je u završnoj riječi naveo da je
iskaz optuženog K. dat radi umanjenja sopstvene odgovornosti, pa je pokušaj
pripisivanja krivice njegovim branjenicima potpuno neutemeljen u provedenim
dokazima. Ne postoji odgovrnost optuženih K. i S. koji su se samo nalazili u
vozilu sa optuženim B.M. a ni na strani optuženog G., koji je slučajni akter
ovog dogadjaja jer se u kritično vrijeme nalazio kao vojnik na odsustvu, koji
je kada je primijetio vozilo svoga poznanika B.M. jednostavno krenuo i upuštio
se u vožnju za njim, misleći da je u pitnaju neka trka. Ni jednim provedenim
dokazom u postupku nije dokazana aktivna radnja tj. randja činjena ovih
optuženih, u konkretnoj krivično pravnoj stvari nema ni vrijedjanja, ni
zlostavljanja, ni vršenja nasilja na bilo koji način prema optuženom K. a
najmanje remećenja javnog reda i mira, zbog čega  je  branilac jej  predlaožio
da sud  optužene K. S. i G. oslobodi od otpužbe.  
U dokaznom postupku pročitani su  zapisnik o uvidjaju MUP-a RCG CB Bar od
21.10.2003. godine, službena zabilješka  MUP-a RCG  CB Bar  od 21.10.2003.
godine, potvrda MUP-a  RCG CB BAR o privremenom oduzimanju predmeta od K. M.
Ku.br. 545/03 od 21.10.2003. godine, revers br. 122 o primljenim predmetima od
K. M. od 23.10.2003. godine, izvještaj o balističkom vještaka  M. M. br
4035/03 i izjašnjenje istog vještaka dato na glavnim pretresima, izvještaje o
vještačenju parafinskih rukavica br. 4039/03 i 4041/03, izvještaj o
vještačenju prisustva barutnih čestica br. 4040/03, izvještaj o vještačenju
daljine pucanja br. 4042/03 i izjašnjenje vještaka I. A. dato na glavnom
pretresu od 09.02.2010 godine, nalaz i mišljenje sudskog vještaka
psihijatrijske struke dr B. M. i izjašnjenje istog vještaka na glavnom
pretresu od 07.04.2008 godine, nalaz vještaka oftomološke struke S. B. i
izjašnjenje ovog vještaka na glavnom pretresu od 07.04.2008. godine, iskaz
svjedoka D.S. dat na zapisniku o glavnom pretresu od 29.12.2009 godine, nalaz
i mišljenje sudskog vještaka trasološke struke D. K. od 05.12.2008. godine i
izjašnjenje istog vještaka dato na glavnom pretresu od 09.03.2010 godine,
medicinka dokumentacija na ime optuženog  B.M., nalaz i mišljenje sudskog
vještaka medicinske struke Dr B.B. od 26.12.2003 godine i izjašnjenje istog
vještaka na glavnim pretresima od 23.04.2007. godine i 29.12.2009. godine,
nalaz i mišljenje sudskog vještaka medicinske struke Dr. D.Č. od 09.12. 2008
godine i izjašnjenje istog vještaka dato na zapisniku o glavnom pretresu od
29.12.2009. godine, izjašnjenja sudskih vještaka medicinske struke Dr B. B. i
Dr D. Č. prilikom radnje usaglašavanja nalaza i mišljenja sudskih vještaka,
data na zapisniku o glavnom pretresu od 29.12.2009. godine, pročitani su
nalaz i mišljenje Sudsko medicinskog odbora - Medicinskog fakulteta u
Podgorici, od 07.05.2010. godine i izjašnjenje sudskog vještaka člana tima
vještaka Sudsko medicinskog odbora Dr M. Š., dato na zapisniku o glavnom
pretresu od 15.06.2010. godine, dopunski nalaz i mišljenje Sudsko medicinskog
odbora - Medicinskog fakulteta u Podgorici, od 30.11.2010. godine, te ponovo u
svrhu usaglašavanja datih nalaza i mišljenja saslušani sudski vještaci Dr B.
B.  Dr D. Č.i dr M. Š. na glavnom pretresu od 10.02.2011 godine, pročitani
su izvodi iz kaznene evidencije za optužene K.M., B.M. B.I. i S.V., izdati od
UP PJ Bar od 16.12.2009. godine, izvod iz kaznene evidencije za optuženog K.
G. izdat od nadležnog organa R. Srbije od 16.12.2009. godine i izvod iz
kaznene evidencije za optuženog G.B. izdat od UP PJ Nikšić od 03.12.2009.
godine.  
 Cijeneći navode optužbe i odbrane, te provedene dokaze, kako pojedinačno, tako i u njihovoj medjusobnoj povezanosti, sud nalazi da su optuženi izvršili krivična djela, na način, vrijeme i mjesto, kako je to bliže predstavljeno izrekom presude pa ih je oglasio krivim.

Svjedok D.S. je u iskazima datim pred istražnim sudijom i na glavnom pretresu,
naveo da je postupajući kao službenik policije kritičnog dana služebnom
vozilom Doma zdravlja sprovodio jedno lice od Doma zdravlja u Baru do Kotora.
Krećući se putem ka naselju Šušanj, primijeto je tri vozila marke „Golf 4“ i
jedno vozilo marke  „BMW“, koja su se kretala u pravcu Sutomora. Zapazio je
da je u pitanju bila neka jurnjava te da vozilo „BMW“ pokušava da umakne
ostalim vozilima, jer su navedeni „golfovi“ mijenjali pozicije, krećući se iz
jedne u drugu saobraćajnu traku, tako da su vozila koja su im dolazila iz
suprotnog smjera, od pravca Sutomora, morala da silaze sa kolovoza jer je
takvom vožnjom saobraćaj bio ozbiljno ometen i ugrožen. Na semaforu u Šušnju,
sva vozila su prošla kroz crveno svjetlo a kako se vozilo u kojem se on
nalazio,  zaustavilo  na semaforu,  od tog trenutka izgubio je iz vida ova
vozila.Pokušavao je da pozove saobraćajnu patrolu u Sutomoru ali u tome nije
uspio jer ga radio veza u datom trenutku nije poslužila. Kada je prolazio kroz
tunel „Haj Nehaj“ nije primijetio nikakva vozila, a za kritični događaj
saznao je tek kada se vratio u stanicu CB Bar, što je odmah  povezao sa
prethodnom jurnjavom navedenih vozila. Pojasnio je da je pred istražnim
sudijom izjavio da se radilo o tri vozila a ne tri vozila marke „Golf 4“ i
vozilu „BMW“, kako  je pogrešno konstovano na zapisniku o njegovom saslušanju
pred istražnim sudijom tako da je bilo ukupno tri vozila od kojih dva „Golfa“
i jedno vozilo marke „BMW“. Naveo je da je kritičnom prilikom  padala  kiša te
da su bili  noćni uslovi vožnje, zbog čega su se koristila svjetla
automobilskih  farova.  
Iz  zapisnika o uvidjaju MUP-a RCG CB Bar od 21.10.2003. godine utvrđeno je da
je sačinjen od strane ovlašćenih policijskih službenika CB Bar, na osnovu
ovlašćenja dobijenog od dežurnog istražnog sudije. Lice mjesta je tunel »Haj
Nehaj« koji se nalazi u istoimenom Sutomorskom naselju, na magistralnom putu
Bar-Petrovac. Kroz tunel   dužine oko 200m prolazi asfaltni magistralni put sa
dvije kolovozne trake, dok se sa strane obje kolovozne trake nalaze trotoari,
širine po 1m, koji se prostiru cijelom dužinom tunela. Kolovozne trake su
oivičene žutom linijom a razdvaja ih po sredini dupla puna linija, bijele
boje. Na licu mjesta pronađena je pištoljska čaura cal. 6,35 mm, i dio
deformisanog projektila. Predmetna čaura je pronađena na asfaltu, neposredno
pored ivičnjaka trotoara, na udaljenosti od 50,30 metara mjereno od lijeve
donje ivice ulaza u tunel, i na udaljenosti od 0,30 m mjereno od lijevog zida
tunela, gledano iz pravca Petrovca prema Baru. Dio deformisanog projektila
pronađen je na udaljenosti od 48,90 metara od lijeve donje ivice ulaza u tunel
i na udaljenosti od 0,45 m od lijevog zida tunela gledano iz istog pravca.
Širina kolovoza na mjestu pronalaska tragova  iznosi 7,15 metara. Dežurna
služba CB Bar je o navedenom dogadjaju obaviještena kritičnog dana  u 20,50
h.Uvidjaj je započet u 21,30 h do kada su lice mjesta obezbjedjivali
službenici OP Sutomore.Uvidjaj je izvršen uz upotrebu svjetlosnih reflektora
pri kišnom i vjetrovitom vremenu. Zatečeni predmeti  izuzeti sa lica mjeta kao
i donji dio trenerke marke »ribok« crne boje koji je u prostorijama službe
Hitne pomoći u Domu zdravlja u Baru, izuzet od oštećenog B.M. upućeni su na
vještačenje. Lice mjesta je fotografisano i sačinjena skica lica mjesta, pa
fotoelaborat i skica  koji sadrže identične podatke navedene u zapisniku o
uvidjaju čiji su sastavni dio. Uvidjaj je završen u 23,00 h.  
U citiranoj Službenoj zabilješci  od 21.10.2003. godine,  konstatovano je da
je  od strane ovlašćenih policijskih službenika CB Bar, dana 22.10.2003 godine
izvršen kriminalističko tehnički pregled unitrašnjosti i spoljašnosti vozila
»BMW«  K.M.. Prilikom pregleda  vozila nijesu uočena oštećenja vozila niti su
u unutrašnjosti vozila pronađene pištoljske čaure.  
Iz citirane potvrde o privremeno oduzetim predmetima od K. M.a  od 21.10.2003.
godine utvrđeno je da su ovlašćeni policijski službenici navedenog dana  od
optuženog K.M. privremeno oduzeli jedan pištolj marke »Valter« Model TPH,
kal.6,35 mm, fab.br. 290157 , sa okvirom u kojem su se nalazila dva metka
kal.6,35 mm, koju potvrdu je imenovani potpisao bez primjedbi.  
Iz sadržine  citranog reversa br. 122 od 23.10.2003. godine, utvrdjeno je  da
je ovlašćeni policijski službenik od K. M. primio na revers 7,5€ i oružani
list.  
Iz izvještaja o balističkom vještačenju br 4035/03 po vještaku  M.M. utvrđeno
je da je predmet balističkog vještačenja pištolj marke »Valter« model TPH,
kal.6,35 mm, fab.br. 290157, jedna čaura na kojoj je utisnuta oznaka »ППУ-80
6,35“, jedan projektil i dio projektila –košuljice. Vizuelnim pregledom i
praktičnom provjerom  utvrđeno je da je predmetni pištolj ispravan,a hemijskom
analizom brisa cijevi pištolja, da je iz predmetnog pištolja pucano, nakon
čega cijev nije čišćena niti podmazivana.Komparacijom spornih sa nespornim
čaurama ispaljenim iz predmetnog pištolja, utvrđeno je da su sporna čaura kao
i dostavljeni projektil ispaljeni iz predmetnog pištolja, dok za dio
projektila-fragmenta košuljice projektila, koji je dostavljen u potpunosti
deformisan, nije postojalo dovoljno individualnih karakteristika da bi se
mogla obaviti identifikacija, obzirom da je na fragmentu očuvan samo jedan
žlijeb .Ostajući u cjelosti pri citiranom izvještaju, u izjašnjenj  na glavnom
pretresu sudski vještak balističke struke M. M. je naveo da je uvidom u
rendgenske snimke povrijedjenog B. M., uočio dva dijela stranog tijela u
neposrednoj blizini butne kosti koji su nepravilnog oblika, što mu ukazuje na
mogućnost da se radi o jednom rasprsnutom projektilu, što se najčešće događa
prilikom udara projektila u tvrdu prepreku. Vještak je pojasnio da je
najvjerovatnije  da se jedan projektil rasprsnuo u dva dijela, i to košuljicu
projektila i olovno jezgro koji djelovi se inače prilikom jače deformacije
same košuljice  odvajaju od košuljice, pa je mišljenja da je predmetni
projektil kalibra 6,35 mm mogao prilikom udara u tvrdu prepreku-butnu kost da
se rasprsne u dva dijela, koji djelovi su ostali u neposrednoj blizini butne
kosti, a to posebno jer se radi o projektilu malog kalibra - 6,35 mm   sa
malom kinetičkom energijom koji lako može da  zaustavi butna kost u koje
mišljenje ga uvjerava deformisanost vidljivih predmeta- djelova projektila u
samom tijelu te što na rentgenskom snimku nije uočio konture projektila pa na
osnovu svega zaključuje da su vidljiva strana tijela, upravo deformisani
djelovi jednog projektila.  
Iz citirana dva izvještaja o vještačenju parafinskih rukavica br. 4039/03  i
br. 4041/03,  sačinjenog od strane vještaka A. I. utvrđeno je da na
samoljepljivim folijama skinutim sa šaka optuženih S.V. K.I.,  B.I. i B.M.
nije dokazano prisustvo barutnih čestica, pa da se ne može pretpostaviti
mogućnost da su navedena lica rukovala vatrenim oružjem prije skidanja
»parafinskih rukavica« .  
Iz izvještaja o vještačenju prisustva barutnih čestica br. 4040/03, sačinjenog
od strane vještaka A. I. utvrđeno je da na samoljepljivim folijama skinutim sa
unutrašnje strane prednjih lijevih vrata i odgovarajućeg tapacira p.m.v. marke
» BMW«  difenilaminskim testiranjem,  nije dokazano prisustvo barutnih čestica
.  
Iz izvještaja o vještačenju daljine pucanja br. 4042/03, sačinjenog od strane
vještaka A. I.,  difenilaminskim testiranjem, utvrđeno je  da  u okolini dva
oštećenja bliže opisana trasološkim izvještajem, koja se nalaze sa prednje
strane na lijevoj nogavici donjeg dijela trenerke izuzetog od B.M.,  nije
dokazano prisustvo barutnih čestica, sa konstatacijom da ukoliko su ova
oštećenja (ili jedno od njih) nastala od projektila iz vatrenog oružja, tada
su usta cijevi vatrenog oružja bila na rastojanju većem od 90 cm od opisanih
oštećenja.  
Ostajući u cjelosti pri citiranim izvještajima, u izjašnjenju  na glavnom
pretresu, vještak I. A. je naveo da je za sve pištoljske kalibre maksimalni
domet barutnih čestica  oko 90 cm, pri čemu sva mjerenja u kriminalistici pa i
utvrdjivanje daljine pucanja sadrže u sebi dozvoljenu toleranciju do 10%, što
se odnosi i na  predmetni kalibar 6,35 mm. Vještak je dalje pojasnio da se kod
opaljenja metka iz vatrenog oružja, na usta cijevi rasprostiru  polusagorele i
nesagorele barutne čestice čiji domet rasprostiranja iznosi do oko 1 metra pa
ukoliko se ove čestice detektuju može se utvrditi daljina pucanja dok kod
njihovog izostanka, odnosno nedokazivanjem njihovog postojanja, konstatuje se
da je daljina pucanja veća od dometa barutnih čestica, odnosno veća od oko 90
cm. Pomenuta istraživanja odnose se na mjerenje daljine pucanja u zatvorenom
prostoru tzv. laboratorijskim uslovima pri dnevnoj temperaturi, normalnom
vazdušnom pritisku bez uticaja vremenskih neprilika kao što su vjetar i kiša
jer vremenske prilike mogu u umnogome da utiču na utvrdjivanje daljine
pucanja, stoga što su barutne čestice u čiji sastav ulaze nitrati, u visokom
procentu  umnogome do u potpunosti, rastvorljive u vodi, te pranjem mogu da se
u velikoj mjeri do u potpunosti uklone. Osim navedenog barutne čestice kao i
sve druge mehaničke čestice, mogu da se uklone dejstvom neke mehaničke sile. U
vremenskim uslovima kada duva vjetar i  pada kiša može doći do nestanka
tragova barutnih čestica sa predmetne tkanine.  
Iz nalaza i mišljenja sudskog vještaka psihijatrijske struke B.M. datog na
osnovu psihijatrijskog pregleda optuženog, kao i izjašnjenja istog vještaka na
glavnom pretresu, utvrđeno je da optuženi K.M. nema mentalni poremećaj niti je
osoba zaostalog duševnog razvoja te da je ispravno orjentisan prema sebi,
drugima kao i u odnosu na vrijeme i prostor. Kod optuženog je pamćenje očuvano
kako za dogadjaje iz ranije prošlosti tako i za kritični dogadjaj i skorija
dogadjanja. Optuženi je emocionalno skladan,  njegovi voljni nagoni su
očuvani, intelektualne funkcije su odgovarajuće njegovom obrazovanju, godinama
starosti, uz zadovoljavajuće razvijenu socijalnu i emocionalnu
intelegenciju.Optuženi je pobožna osoba sa dobrom emocionalnom intelegencijom
i očuvanim moralnim kodeksom.U kritičnoj situaciji reagovao je pod izrazito
velikim stresom i strahom, prepadnut za svoj život i zdravlje, ali je uspio da
sačuva prisebnost da ne dođe do većih posljedica pa su  više ispaljenih hitaca
obilježje prepasti jakog nteziteta. Vještak je mišljenja da je optuženi  bio u
stanju da shvati značaj i posljedice djela ali zbog prepasti jakog intetiteta
nije mogao do kraja da iskontroliše svoje postupanje, što se u kritičnoj
situaciji manifestovalo sa više ispaljenih metaka.  
Iz nalaza vještaka oftamološke struke S. B. datog na osnovu medicinske
dokumentacije i neposrednog pregleda optuženog, kao i njenog izjašnjenja na
glavnom pretresu, utvrđeno je da je optuženi K.M. 1983 godine zadobio tešku
povredu lijevog oka nastalu udarcem metalne spojnice, koja povreda je hirurški
liječena na VMA u Beogradu. Kompletan nalaz na desnom oku je uredan a vid je
100% , dok je na lijevom oku bez korekcije vid oko 3 metra, ali sa kontaktnim
sočivom  vid je 90-100% . Vještak je takođe utvrdila povremenu razrokost,
bježanje lijevog oka ulijevo (divergentni strabizam) pojašnjavajući da  je kod
osoba sa takvim problemom vida, uobičajeno da imaju nedostatak dubinskog
(stereo) vida u svim fazama bježanja oka, što znači da osoba nema odgovarajuću
percepciju dubine posmatranog predmeta (trodimenzionalni vid), osim procjene
treće dimanzije koja se zasniva na iskustvu. Uzrok nastale razrokosti kod
optuženog  nastao je u djetinjstvu.  
Iz nalaza i mišljenja sudskog vještaka trasološke struke D. K. od 05.12.2008.
godine utvrđeno je da su predmet trasološkog vještačenja odjevni predmet
izuzet od optuženog B.M., donji dio trenerke marke »Reebok« veličine »50«,
crne boje. Trasološkim pregledom na prednjoj strani lijeve nogavice
ustanovljeno je da postoje dva ovalna mehanička oštećenja veličine po oko 0,4
cm, na rastojanjima od 27cm i 73 cm od gornje ivice pojasa i 14 cm i 3 cm od
unutrašnjeg šava prednje  strane lijeve nogavice. Na zadnjoj lijevoj strani
donjeg dijela trenerke nalazi se ovalno mehaničko oštećenje na 18,5 cm od
gornje ivice pojasa i 7 cm od spoljašnjeg šava lijeve nogavice, čija je
relativna veličina 0,3cm. Navedena mehanička oštećenja su mogla nastati usled
prolaska ovalnog predmeta nalik na projektil .  Izjašnjavajući se na glavnom
pretresu, vještak je pojasnio da su na donjem dijelu trenerke B.M.
konstatovana tri ovalna mehanička oštećenja, od kojih su dva oštećenja koja se
nalaze sa prednje strane ovog odjevnog predmeta,  mogla nastati od prolaska
projektila. Nakon što je vještak na pretresu izvršio  uvid u donji dio
trenerke B.M., naveo je da se mehaničko oštećenje koje se nalazi sa zadnje
strane lijeve nogavice predmetne trenerke nalazi i na postavi donjeg djela
trenerke u  kojoj zoni je postava  naknadno ručno krpljena sa unutrašnje
strane, što navodi na zaključak da je oštećenje nastalo prije kritičnog
dogadjaja. Dalje je pojasnio da je i prilikom izrade osnovnog nalaza pregledao
i unutrašnju stranu navedenog odjevnog predmeta, kada je takodje utvrdio da je
na unutrašnjoj strani opisano oštećenje ručno krpljeno, pa budući da navedeno
upućuje na zaključak da ovo oštećenje  nije nastalo u kritičnom dogadjaju,
smatrao je  i da ne treba da ga posebno objašnjava u pisanom nalazu.  
Sudski vještak medicinske struke Dr B. B., je u nalazu i mišljenje od
26.12.2003 godine, naveo   da je optuženi B.M. u kritičnom događaju zadobio
dvije strijelne povrede natkoljenice  i jednu strijelnu povredu potkoljenice
lijeve noge. Jedna od dvije strijelne povreda natkoljenice lijeve noge je
ustrelina, nanesena je iz vatrenog oružja, čiji se otvor nalazi na koži
srednje trećine unutrašnje strane natkoljenice. Ova povreda nastala je u
momentu kada je povrijeđeni unutrašnjom stranom natkoljenice lijeve noge bio
okrenut otvoru usta cijevi vatrenog oružja iz kojeg je ispaljen projektil. Na
svom putu projektil vatrenog oružja oštetio je kožu unutrašnje strane
natkoljenice lijeve noge, meka potkožna tkiva, udario u natkoljeničnu kost,
dovodeći do njenog preloma u desnoj trećini, iznad koljenog zgloba i zadržao
se u mekom tkivu sa oštećenjem sitnijih krvnih sudova koja su se našla na
putanji projektila.Približan smjer strijelnog kanala ove povrede je od desno
lako naprijed i lako na gore ka lijevo, lako pozadi i lako na dolje.Druga
strijelna povreda natkoljenice lijeve noge je ustrelina, čiji se ulazni otvor
nalazila na koži prednje unutrašnje strane natkoljenice a projektil vatrenog
oružja se zaustavio u mekom tkivu natkoljenice i nanesena je desjtvom
projektila vatrenog oružja-pištolja u momentu kada je povrijeđeni prednje
unutrašnjom stranom natkoljenice lijeve noge bio okrenut ka otvoru usta cijevi
vatrenog oružja. Na svom putu projektil je oštetio kožu natkoljenice, meka
potkožna tkiva udario u natkoljeničnu kost, dovodeći do njenog preloma i
oštećenja sitnijih krvnih sudova tkiva koji su se našli na putu projektilu
prilikom nastajanja ove strijelne povrede. Približan smjer ove strijelne
povrede je gotovo identičan smjeru prethodno opisane strijelne
povrede.Strijelna povreda potkoljenice lijeve noge je ustrelina čiji se ulazni
otvor nalazi na koži prednje spoljašnje strane potkoljenice u njenoj gornjoj
trećini a projektil vatrenog oružja se zaustavio u mekom potkožnom tkivu
natkoljenice. Ova povreda je nanesena je dejstvom projektila ispaljenog iz
vatranog oružja u momentu kada je povrijeđeni spoljašnjom stranom potkoljenice
lijeve noge bio okrenut ka otvoru usta cijevi vatrenog oružja- pištolja iz
kojeg je ispaljen projektil.Na svom putu projektil vatrenog oružja je oštetio
kožu potkoljenice, meko potkožno tkivo, udario u lisnjačnu kost dovodeći do
njenog loma i zaustavio se u mekom okolnom tkivu, oštećujući sitnije krvne
sudove potkoljenice, krvne sudove tkiva koje se našlo na putu  projektila.
Približan smjer strijelnog kanala opisane povrede je od naprijed lako ulijevo
i lako na gore ka pozadi, lako na desno i lako na dolje. Obzirom na karakter i
lokaciju povreda može se zaključiti da su opisane povrede nastale kratko
vrijeme jedna za drugom stim što je strijelna povreda potkoljenice nastala sa
nešto većim vremenskim intervalom prije ili poslije nanošenja strijelnih
povreda natkoljenice, dok su povrede natkoljenice snastale jedna za drugom i u
momentu kada je optuženi bio u stojećem stavu, lijevom nogom oslonjen na
podlogu što je oslabilo oslonac tijela povrijeđenog na lijevoj nozi i dovelo
do pada na podlogu . Udaljenost lijeve noge povrijeđenog od otvora usta cijevi
vatrenog oružja iz kojeg su projektili ispaljeni vještak nije mogao precizno
odrediti  zbog nepostojanja preciznog opisa ulaznih rana strijelnih povreda.
Vještak B. je zaključio da   opisane povrede pojedinačno i u svom zbiru
predstavljaju običnu tešku tjelesenu povredu.U zjašnjenjima na ranijim
glavnimm pretresima vještak je ostao u svemu pri datom nalazu i mišljenju.  
Sudski vještaka medicinske struke Dr. D. Č. je u nalazu i mišljenju od 09.12.
2008 godine  navela da je B.M. u predmetnom događaju zadobio strijelnu ranu na
prednjoj strani lijeve butine sa prelomom lijeve butne kosti i strijelnu ranu
na unutrašnjoj strani lijeve potkoljenice sa prelomom lijeve lišnjače, koje
povrede su nastale djelovanjem projektila ispaljenih iz ručnog vatrenog
oružja,  koje kako pojedinačno tako i zbirno predstavljaju tešku tjelesnu
povredu. Na prednjoj strani lijeve butine, na 69 cm iznad ravni podloge nalazi
se približno kružan bjeličasto sedefast, lako smedjkast ožiljka, promjera 5x5
mm, dok se na prednje unutrašnjoj strani lijeve butine, neposredno iznad
koljena, na 56 cm iznad ravni podloge, nalazi teško primjetan bjeličasto
sedefast ožiljak promjera 4x3 mm. Na spoljašnjoj strani lijeve potkoljenice na
spoju srednje i i donje trečine, na na 31 cm iznad ravni podloge, nalazi se
koso postavljen bjeličasto sedefast, smedjkast ožiljak, promjera 1x 0,5 cm.
Vještak dalje navodi da je u izvještaju ljekara specijaliste HMP Bar, navedeno
je da se na lijevoj butini sa unutrašnje strane u srednjem dijelu nalazi
ulazna rana bez izlazne, dok se na lijevoj potkoljenici sa unutrašnje strane u
predjelu gornje trećine, nalazi ulazna rana bez izlazne. Pacijen t je nakon
ovog pregleda uz neophodnu terapiju upućen hirurgu. U izvještaju ljekara
hirurga Prijemnog odjeljenja opšte bolnice u Baru, navedeno je da je na nozi
prisutno više rana 3 punktiformne rane, dvije rane sa medijalne strane
natkoljenice a jedna na potkoljenici, dok je rentgenološki vidljiv prelom
natkojenice i lišnjače i ostaci stranog tijela. U otpusnoj listi Ortopedije KC
CG gdje je B.M. liječen od 20.10. 2003 godine do 10.11. 2003 godine pod
dijagnozom prelom lijeve butne kosti, i prelom lijeve lišnjače zbog stijelne
rane, navedeno je da je izvadjeno zrno iz potkoljenice a u Istoriji bolesti,
na prijemu je navedeno da postioe dva strana tijela u lijevoj natkoljenici i
jedno u lijevoj potkoljenici. Na rengenološkim snimcima prije operacije
vidljiv je prelom donje trećine lijeve butne kosti sa dislokacijom, te dva
metalna strana tijela, nepravilnog oblika, mejusobno različita, dok  je u
gornjoj trećini lišnjače vidljiv prelom sa koštanim fragmentima usmjerenim
nadolje, a takodje nadolje od ovog preloma vidi se metalno strano tijelo.
Povreda na prednjoj strani lijeve butine predstavlja ožiljak od ulazne rane
ustreline (prostreline) nanesene dejstvom projektila ispaljenog iz ručnog
vatrenog oružja, koji se kanalom nastavlja nadolje i unazad, prolazi kroz meko
tkivo prednjeg dijela natkoljenice nakon čega projektil udara u butnu kost
nanoseći prelom butne kosti sa dislokacijom.Projektil se prilikom udara u
butnu kost rasprsnuo, nakon čega su djelovi projektila ostali u mekom tkivu a
dio projektila (košuljica) je izašao na unutršnjem dijelu donje trećine lijeve
butine. Ovaj dio projektila (košuljica) je napravio ranu na koži. Smjer
strijelnog kanala ove ustreline je od naprijed unazad, odozgo nadolje.Povreda
na unutrašnjoj strani lijeve potkoljenice ostavila je ožiljak od ulazne rane
ustreline, nanesene projektilom iz vatrenog oružja koji se kanalom nastavlja
nadolje i ulijevo, prolazi kroz meko tkivo zadnjeg dijela potkoljenice nakon
čega udara u lijevu lišnjaču, nanoseći višestruke prelome u tom dijelu i
završava potkožno, na spoljajšnjoj strani lijeve potkoljenice, odakle je i
izvađen projektil. Projektil je vidjiv na rentgenološkim snimcima a izvađen je
u Urgentnom Bloku KCCG Podgorica. Smjer kanala ove rane je zdesna ulijevo,
odozgo nadolje. Vještak je  mišljenja da je B.M. u predmetnom događaju prvo
zadobio povredu u predjelu prednje strane lijeve butine dok se nalazio u
stojećem položaju, prednjom stranom tijela okrenut prema ustima cijevi
vatrenog oružja, nakon koje povrede je došlo do pada usled preloma butna
kosti.Strijelnu povredu u predjelu lijeve potkoljenice B.M. je zadobio dok mu
je lijeva potkoljenica unutrašnjom stranom bila okrenuta ustima cijevi
predmetnog vatrenog oružja i mogla je nastati dok je B.M. još bio u stojećem
položaju, odmah nakon zadobijanja prve povrede, ukoliko se naglo zaokrenuo
ulijevo, što je manje vjerovatno, ili dok je bio u ležećem položaju dok je
unutrašnja strana potkoljenice bila okrenuta ustima cijevi vatrenog oružja,
što je po mišljenju vještaka više vjerovatno. Vještak isključuje  mogućnost da
su tri projektila pogodila u lijevu nogu B.M., ističući da se radilo o dva
projektila. Ostajući u cjelosti kod datog nalaza i mišljenja, vještak je u
izjašnjenju na glavnom pretresu pojasnila da je do povrede potkoljenice moglo
doči u fazi padanja povrijedjenog, što je više vjerovatno  budući da je
padanje proces i ne nastupa trenutno, objašnjavajući da je povrijedjeni moguće
u trenutku zadobijanja povrede lijeve butine stojao oslonjen na desnoj nozi pa
do pada nije moralo doći trenutno.Vještak je dalje navela da je zbog činjenice
što su u postojećoj medicinskoj dokumentaciji različito konstatovane povrede,
izvršila  i pregled povriedjenog B.M.  i pribavila kompletnu medicinsku
dokumentaciju i istoriju bolesti .   Ljekar hitne službe u Baru koji je prvi
pregledao pacijenta, je doslovce naveo da se na unutrašnjoj strani lijeve
butine nalazi  ulazna rana bez izlazne rane. I pored pronalaženja dva defekta
na lijevoj nogavici B.M., ne može se  prihvatiti postojanje tri strijelne
rane. Po mišljenju vještaka jedini način da se objasnii postojanje još jedne
»punktiforne« što znači tačkaste rane na lijevoj butini je taj da su djelovi
rasprskalog projektila nakon udara u lijevu butnu kost, postali »sekundarni
projektili« i da je jedan od njih napravio opisanu tačkastu ranu na koži
lijeve butine, čime se isključuje mogučnost  da je treći projektil povrijedio
tijelo B.M. Imajući u vidu pored navedenog da je smjer kanala strijelne rane
na unutrašnjoj strani lijeve potkoljenice  s desna ulijevo odozgo nadolje ova
povreda mogla je nastati kako u stojećem položaju tako i u fazi padanja a
takodje i u ležećem položaju, dakle nijedan položaj se ne može isključiti.  
Kako se mišljenja vještaka medicinske Dr B. B.i Dr D. Č. struke u bitnom
razliaze, sud je pristupio  radnji njihovog usaglašavanja saslušanjem
vještaka.Tom prilikom  sudski vještak medicinske struke Dr B.B. je naveo da
prilikom izrade nalaza i mišljenja nije koristio podatke iz nalaza i mišljenja
vještaka balističke i trasološke struke niti je pregledao rentgenološke
snimke, već je pregledao medicinsku dokumentaciju koja se nalazila u arhivu
Kliničkog Centra Crne Gore, na osnovu koje je dao je svoj nalaz i mišljenje o
povredama B.M. Imajući u vidu različitost obilježavanja ulazne rane
podkoljenice lijeve noge povrijeđenog B.M. prihvatio je opis ove povrede od
strane ljekara Urgentnog centra Kliničkog centra Crne Gore,  koji je ovu
poredu zbrinjavao kod povrijedjenog i tom  prilikom odstranio projektil iz
potkoljenice lijeve noge povrijedjenog B.M. Imajući u vdu ovu različitost
vještak B. je korigovao svoj nalaz i mišljenje, prihvatajući  mogućnost da je
povreda podkoljenice lijeve noge u vidu strijelne rane ustreline imala ulazni
otvor na unutrašnjoj strani podkoljenice, objašnjavajući da je i sam
povrijedjeni  naveo da je projektil vatrenog oružja odstranjen sa spoljašnje
strane podkoljenice lijeve noge ispod kože. Nakon što je pogledao rengenske
snimke lijeve noge povrijedjenog B.M., vještak B. je naveo da se na prikazanom
dijelu kostiju podkoljenice pored preloma ljisnjačne kosti između periferije
same podkoljenice i slomljene ljisnjačne kosti, vidi i sjenka metalnog
predmeta, koja odgovara projektilu vatrenog oružja. Shodno navedenom vještak
B. je naveo da u odnosu na povredu podkoljenice lijeve noge, prihvata
mišljenje sudskog vještaka Dr Č.,  da je ova povreda nanesena projektilom
vatrenog oružja koji je imao pravac i smjer kretanja od desno lako gore i
naprijed ka pozadi lijevo i nadolje u odnosu na uzdužnu kost podkoljenice ove
noge. Vještak je dalje naveo da je povrijeđeni  ovu povredu zadobio  dok je
bio u ležečem položaju,  unutrašnjom zadnjom stranom podkoljenice lijeve noge
okrenut ka otvoru usta cijevi vatrenog oružja iz kojeg je projektil ispaljen.
U odnosu na opisane povrede  nadkoljenice, vještak B. je ostao pri mišljenju
da su u tom predjelu djelovala dva projetkila. Sudski vještak D. Č. navela je
da budući da se u vezi povrede u predjelu lijeve podkoljenice, vještak B.
složio sa njenim mišljenjem, i dalje je mišljenja da što se tiče položaja
tijela prilikom zadobijanja povrede lijeve potkoljenice, nema niti jedan
parametar kojim bi se zasigurno isključio stojeći položaj povrijedjenog u
vrijeme nanošenja ove povrede. Dalje je navela  da, budući da se na
rengenološkim snicmiama lijeve butine -preloma lijeve butne kosti, vide dva
metalna strana tijela nepravilnog oblika, medjusobno različita, za koje misli
da su djelovi jednog projektila o čemu govori i izgled navedenih stranih
tijela, što nedvosmisleno ukazuje da se radi o metalnim djelovima projektila a
ne  o jednom cijelom niti deformisanom projektilu. Na rengenološkom snimku
podkoljenice vidi se kako izgleda projektil, i on je vrlo različit u odnosu na
metalna tijela koja se nalaze u djelovima butine. Sudski vještak B. je na
kraju naveo, da ne vidi razliku u izgledu projektila na snimcima podkoljenice
i nadkoljenice, te  ostao kod svog mišljenja da je B.M. u predjelu lijeve
nadkoljenice zadobio dvije ustreline, dozvoljavajući mogućnost da je povreda
podkoljenice lijeve noge nastala i u stojećem položaju ili u fazi padanja, što
je ipak manje vjerovatno od mišljenja da je ova povreda nastala dok je B.
ležao.  
Imajući u vidu da ni ponovnim saslušanjem angažovanih vještaka medicinske
struke nijesu usaglašene opisane različitosti u njihovim nalazima, sud je
naredio ponovno vještačenje povreda koje je zadobio optuženi B.M., koje
vještaćenje je povjerio Sudskomedicinskom odboru Medicinskog fakulteta u
Podgorici.  
Vještaci Sudsko medicinskog odbora - Medicinskog fakulteta u Podgorici, u
osnovnom nalazu i mišljenu su naveli da su na osnovu predmetne medicinske
dokumentacije na ime povrijedjenog B.M. uvida u spise predmeta, pregleda B.M.
i  i rentgenskog snimka lijeve noge uradjenog dana 06.05.2010 godine u
Urgentnom centru KC CG, utvrdili da je u kritičnom događaju B.M. zadobio tri
strijelne rane-ustreline i to dvije u predjelu lijeve butine i jednu u
predjelu lijeve potkoljenice, kao posledice dejstva tri projektila ispaljena
iz ručnog vatrenog oružja,  na rastojanju između usta cijevi predmetnog oružja
i kože tijela većoj od 15 cm iz sudskomedicinskog stanovišta.U sklopu
strijelnih kanala rana došlo je do preloma lijeve butne kosti i lijeve lisne
kosti (potkoljenica) pa je u vrijeme odigravanja predmetnog događaja,
pojedinačno i u svom zbiru, B.M. zadobio tešku tjelesnu povredu.Smjer kanala
ustreline srednje trećine lijeve butine je od naprijed ka nazad, s lijeva
udesno i odozgo nadolje. Smjer kanala ustreline donje trećine lijeve butine je
s lijeva udesno i odozgo lako na gore, dok je smjer strijelnog kanala
ustreline lijeve potkoljenice  bočno, s lijeva udesno i odozgo nadolje .U
vrijeme  nanošenja povreda usta cijevi predmetnog ručnog vatrenog oružja
nalazila su se sa prednje lijeve strane tijela B.M.U izjašnjenju na glavnom
pretresu, član tima vještaka   Sudsko medicinskog odbora, sudski vještak dr M.
Š. je naveo  da je u citiranom nalazu i mišljenju Sudsko medicinskog odbora
greškom navedeno da su se usta cijevi predmetnog ručnog vatrenog oružja
nalazila sa prednje lijeve strane tijela povrijedjenog B. umjesto čega treba
da stoji sa prednje desne strane. Dalje je naveo da je  takodje  u istom
nalazu i mišljenju pogrešno konstatovano da su smjerovi strijelnih kanala  s
lijeva udesno, jer treba  da stoji s desna ulijevo. Pojasnio je da Odbor
smatra da se radi o 3 prijektila a ne 2, budući  da je prilikom rendgenskog
pregleda  dana 06.05.2010.godine,  radiolog ustanovio da u mekim tkivima
lijeve butine B.M. postoje dva metalna strana tijela oko 7 mm, inteziteta
metala a što znači da se u lijevoj butini nalaze dva projektila. Kada se uz to
ima u vidu činjenica da se ljekar  Kliničkog centra izjašnjavao da se kod B.
M. pored navedenog i u potkoljenici nalazio jedan projektil koji je izvadjen,
onda je prosto logično zaključiti da se radi o tri a ne o dva projektila. Kao
vještak medicinske struke, ne može se složiti sa balističarem nego sa
radiologom, jer  je radiolog govorio o dva projektila u lijevoj nadkoljenici a
ne o dva dijela jednog projektila kako je govorio balističar.  
Imajući u vidu konstatovane pogreške u osnovnom nalazu i  mišljenju, sud je
Sudskomedicinskom odboru naredio dopunsko vještačenje i naložio da se
prethodno izvrši skenersko snimanje lijeve noge B.M.  
Iz dopunskog nalaza i mišljenja tima sudskih vještaka Sudsko medicinskog
odbora - Medicinskog fakulteta u Podgorici, datom na osnovu podataka iz spisa
predmeta, medicinske dokumentacije, urađenog skenerskog i rendgenskog
snimanja, te na osnovu neposrednog pregleda B.M. i pregleda donjeg dijela
predmetne trenerke,  utvrđeno da je u predmetnom događaju B.M. zadobio dvije
strijelne rane-ustreline i to jednu u predjelu lijeve butine i jednu u
predjelu lijeve potkoljenice.Smjer strijelnog kanala rane lijeve butine je od
naprijed ka nazad, odozgo naniže i slijeva lako udesno.U vrijeme zadobijanja
ove ustreline B.M. je bio u stojećem položaju, dok su se usta  cijevi
predmetnog vatrenog oružja u vrijeme nanošenja ove povrede  nalazila sa
prednje strane butine, usmjerena naniže i lako sa lijeve strane, na
udaljenosti većoj od 15 cm od kože lijeve butine. Smjer strijelnog kanala rane
lijeve potkoljenice je s desna ulijevo, odozgo naniže i od nazad lako ka
naprijed.U vrijeme zadobijanja ove ustreline B.M. je mogao biti i u ležećem
položaju, kada su usta cijevi predmetnog vatrenog oružja bila usmjerena sa
desne strane lijeve potkoljenice, naniže i od nazad lako ka naprijed, na
udaljenosti većoj od 15 cm od kože potkoljenice. U vrijeme odigravanja
predmetnog događaja dvije opisane strijelne povrede kod B.M. i pojedinačno i u
svom zbiru predstavljaju  tešku tjelesnu povredu.  
 Nakon čitanja dopunskog nalaza i mišljenja sudsko medicinskog odbora na glavnom pretresu, pristupljeno je ponovnom usaglašavanju  mišljenja sudskih vještaka, imajući u vidu očigledne razlike u nalazu i mišljenju vještaka dr B.B., sa nalazom vještaka  dr D.Č. i dopunskim nalazom i mišljenjem tima sudskih vještaka Sudsko medicinskog odbora. Tom prilikom sudski vještak dr B.B. je naveo da  je svoj nalaz i mišljenje dao na osnovu medicinske dokumenetacije koja mi je bila na raspolaganju. Budući da je upoznat sa dopunskim nalazom sudsko medicinskog odbora iz kojeg se vidi da su kod B.M. rađeni naknadni pregledi povrijedjenih struktura, te dato objašnjenje tih povreda,  navedeni nalaz i mišljenje  u cjelini prihvata kao vjerodostojan. Sudski vještak dr D.Č. je navela da se dopunski nalaz i mišljenje  koje su uradili vještaci sudsko medicinskog odbora, u suštini poklapa sa njenim vještačenjem, budući da je zaključeno  da se rad o dvije strijelne rane, da se u mekom tkivu nalaze djelovi metalnih stranih tijela, te u pogledu smjera kanala strijelne rane u lijevoj butini njen i ovaj nalaz su takodje istovjetni,  imajući u vidu da je smjer ovog kanala opisan odozgo prema dolje, od naprijed ka unazad i s lijeva lako udesno. Kako se u prethodnom vještačenju, što se tiče povrede u predjelu lijeve butine nije izjašnjavala o trećoj ravni smjera kanala ( lijevo desno, desno lijevo),  vještak dr Č. prihvatila je mišljenje sudsko medicinskog odbora i u ovom djelu, jer su navedeni vještaci na CT snimku tačno ustanovili pozicije metalnih stranih tijela, da se nalaze udesno od butne kost, pa bi to značilo da je projektil djelovao s lijeva. U ostalom dijelu, koji se odnosi na povredu lijeve potkoljenice, nalazi su podudarni.

Usaglašena mišljenja sudskih vještaka medicinske struke kao i citirane nalaze
i mišljenja vještaka oftomološke i psihijatrijske struke, te citirane
izvještaje o vještačenjima balističke, trasološke i hemijske struke, i
navedena izjašnjenja vještaka na glavnim pretresima, sud je prihvatio kao
stručna, objektivna i u skladu sa pravilima struke.  
Činjenično stanje iz izreke presude utvrdjeno je provedenim dokazima.  
Optuženi K. u svojoj odbrani ne spori  da je kritičnog dana iz predmetnog
pištolja ispalio tri hica, ističući da je postupao u nužnoj odbrani, dok
ostali optuženi negiraju izvršenje krivičnog dijela stavljenog im na teret.  
Provedenim dokazima potkrijepljeni su navodi optužbe da su optuženi B.M.,
B.I., K. G. S.V. i G.B. kritičnog dana na  način opisan u izreci presude
izvšili krivično djelo nasilničko ponašanje.  
Naime, nesporno je da je godinu i više dana prije kritičnog događaja došlo do
sukoba izmedju  brata optuženog K.M., K. I. i optuženog B.M. zbog čega su
braća K. i  i B. bili u lošim odnosima. Takodje je nesporno da se  nakon
slučajnog susreta sa optuženim K.em, optuženi B.  M.,  kritičnog dana svojim
vozilom marke "Golf 4" dao u potjeru za optuženim K.em, koji je upravljao
vozilom marke "BMW". Iz navoda odbrane optuženog K., utvrdjeno je da se ovaj
optuženi nalazio u vozilu optuženog B.M. u trenutku kada je optuženi B.M.
primijetio optuženog K.,  nakon čega se optuženi B.M. uputio do kuće optuženog
S. Da se optuženi S. kasnije pridružio ovoj dvojici optuženih, utvrdjuje se iz
navoda odbrane optuženih S. K. i K.. Naime, optuženi S. navodi da ga je
prethodno optuženi B.M. pozvao telefonom, a zatim navedenim vozilom zajedno sa
optuženim K.em, došao po njega kući. Optuženi K. takodje tvrdi da je optuženi
B.M. kada je primjetio optuženog K.,  predložio da podju po optuženog S. što
su i uradili. Takodje i optuženi K. navodi da je parkirajući svoje vozilo
"BMW" ispred Robne kuće u Baru, primijetio vozilo "Golf 4" tamne boje u kojem
je za upravljačem sjedio B.M. a na mjestu suvozača  još jedan momak, nakon
čega su ova dvojica navedenim vozilom, nezaustavljajući se, prošli pored
njegovog vozila. Shodno navedenom, nesumnjivo je utvrdjeno da se u trenutku
kada je optuženi B.M. prvi put primijetio optuženog K., u njegovom vozilu
nalazio samo optuženi K., te da im se naknadno pridružio i optuženi S., za
kojeg su navedenim vozilom optuženi B.M. i K. pošli do njegove kuće da bi sva
trojica nastavili navedenim vozilom potjeru za optuženim K., a ne da bi  kako
tvrde optuženi S. i K.,  popili piće u gradu. Za razliku od optuženih S. i K.,
optuženi B.M. navodi da su se u trenutku kada je optuženog K. prvi put
primijetio, u njegovom vozilu nalazila obojica optuženih i K. i S. pa je
očigledno da optuženi B.M., sračunato, u cilju izbjegavanja sopstvene kao i
krivične odgovornosti ove dvojice optuženih, prikriva činjenicu da je nakon
što je primjetio optuženog K., pošao kući po optuženog S., kako bi obezbjedio
prisustvo svoje dvojice drugova, budući da je kako i sam tvrdi namjeravao da
zaustavi K. zbog ranijeg sukoba sa njim i njegovim bratom.  
Da su se nakon navedenog sva trojica optuženih, B.M., K. i S., uputili
navedenim vozilom u potragu za vozilom K.,  utvrdjuje se upravo iz odbrana
ovih optuženih. Optuženi B.M. navodi da je optuženima K. i S., koji su se
nalazili u njegovom vozilu, rekao da zaustave K. i pitaju ga »oće li njegov
brat I. da ga tuče«, na što mu je jedan od njih dvojice, optuženi K. ili S.
odgovorio, "pa ajmo", nakon čega su se navedenim vozilom uputili za vozilom K.
sa namjerom da ga zaustave. Optuženi B.M., S.  i K. ne spore da je dolaskom
kod "ležećeg policajca" optuženi B.M. pretekao vozilo  K.. I optuženi K.
navodi da mu je prilikom nailaska na «ležećeg policajca« vozilo  "Golf 4"
pripriječilo put, kada su iz vozila izašla tri momka. Shodno navedenom,
očigledno je da je vozilo K. nasilno zaustavljano, budući da je optuženi B.,
što i sam tvrdi, svoje vozilo zaustavio ispred vozila K.. Optuženi K. dalje
navodi da su nakon što su navedenim vozilom prepriječili put njegovom vozilu,
sva trojica optuženih izašli iz vozila, psujući ga i prijeteći da će ga ubiti,
pa kada su mu se primakli na metar, uspio je da se opisanom vožnjom u rikverc
udalji. Ostali optuženi, B.M., K. i S., tvrde da je tom prilikom iz vozila
izašao samo optuženi B.M., koji navodi da je namjeravao samo da porazgovara sa
K., u čemu nije uspio jer mu je K. rekao da nemaju o čemu da razgovaraju.
Medjutim,   imajući u vidu prethodne navode odbrane optuženog B.M., da se
obratio ostaloj dovjici optuženih K.u i S., govoreći im da zaustave K. i
pitaju ga, kad će njegov brat da ga ponovo tuče, te da su se nakon toga dali u
potjeru za optuženim K.em, kojeg su potom na opisan način nasilno zaustavili,
sud nema razloga da sumnja u vjerodostojnost navoda odbrane optuženog K., da
su tom prilikom, nakon što su mu pripriječili put, iz vozila izašla sva
trojica optuženih, B.M., K. i S.. Ovakav zaključak  potkrijepljen je i
činjenicom da je optuženi K. tek tada primjetio prisustvo trećeg lica u vozilu
kojim je upravljao optuženi B.M. pa budući da  u ovom trenutku prisustvo
optuženog S. u vozilu ne spore ni optuženi  B.M., K. i S., nesumnjivo da ova
okolnost ne bi mogla biti poznata optuženom K.u koji je prethodno u vozilu
optuženog B.M. vidio samo suvozača a potom prilikom opisanog zaustavljanaja
njegovog vozila  još jedno lice, da se neposredno i lično nije uvjerio u
navedeno, vidjevši svu trojicu optuženih kada su izašli iz vozila. Nadalje i
optuženi S. i K. su kako navode u svojim odbranama, znali od ranije da je
optuženi B.M. imao sukob sa optuženim K. odnosno sa nekim momcima iz Petrovca,
kako objašnjava optuženi S.. Takdoje su znali da vozilom marke "BMW" upravlja
optuženi K., budući da im je to i sam rekao optuženi B.M., u što su se
optuženi K. i S. lično i uvjerili, neposredno vidjevši  optuženog K. koga je
optuženi K. i prepoznao budući da ga je od ranije, kako tvrdi odlično
poznavao.  Takodje, imajući u vidu da je prethodno optuženi B.M. jasno rekao
ne samo da se dao u potjeru za optuženim K.em, već i da će da ga zaustave da
ga pitaju hoće li ga ponovo tući, čemu se nijesu usprotivili ni optuženi S. ni
K., već je jedan od njih rekao«ajmo«, jedini ligičan zaključak je da su nakon
nasilnog zaustavljanja sva trojica optuženih izašla iz vozila, kako to opisuje
optuženi K.. Optuženi K. koji sa optuženima S. i K. nije bio u zavadi, nema
razloga da drugačije predstavlja ove okolnosti, dok su navodi odbrane
optuženih B.M. K. i S., da je samo optuženi B.M. navedenom prilikom izašao iz
vozila navodno da razgovara sa optuženim K. sračunati na izbjegavanje krivično
pravne odgovornosti.  
Nakon što su nailazeći na »ležećeg policajca« pretekli vozilo optuženog K. i
nakon što je optuženi K. vožnjom u rikverc uspio da se udalji sa lica mejsta,
optuženi B.M., S. i K. su se navedenim vozilom ponovo dali u potjeru za njim,
dok je optuženi K. kružnom vožnjom po gradu, nastojao da im zavara trag,
bojeći se da ga ne sustignu i pretuku, jer ih je bilo trojica. Nakon
navedenog, dolaskom u centar grada na skretanju prema Petrovcu kada ga je
ponovo preteklo isto vozilo "Golf" iz kojeg su ponovo izašli sva trojica
optuženih, B.M., K. i S., optuženi K. je ponovo uspio da obidje vozilo B.M.
sada prelazeći vozilom preko trotoara, nakon čega se velikom brzinom uputio
prema Petrovcu, što se utvrdjuje iz odbrane ovog optuženog, kojim navodima je
sud takodje poklonio vjeru.Naime, ove okolnosti ne pominju ostali optuženi,
B.M., S. i K., medjutim, optuženi S. navodi da su nakon prethodno opisanog
zaustavljanja stalno pratili vozilo K., krećući se prvo kroz centar grada, dok
optuženi K. tvrdi da se optuženi K. uputio prvo ka centru grada a potom ka
Petrovcu, dakle u pravcu u kojem i optuženi K. navodi da se uputio. Optuženi
B.M. takodje ne spori da je nakon navedenog, nastavio potjeru za vozilom
optuženog K.  pa je nesumnjivo da ova trojica optuženih ponovo sračunato, u
cilju izbjegavanja krivične odgovornosti, prikrivaju i ove okolnosti, da su
ponovo pokušali nasilno da zaustave vozilo optuženog K..  
Nadalje, da se svo vrijeme  radilo o brzoj vožnji, ukazuju i sledeći navodi
odbrane optuženog B.M. koji opisuje da je vozeći "tik" uz njegov branik,
nastavio kretanje za optuženim K. Optuženi B.M., K. i S. takodje tvrde, da se
ovoj potjeri priključilo vozilo kojim je upravljao optuženi Gvzdenović.
Optuženi K. i S. navode da je optuženi G. upravljajući vozilom "Golf 4" sive
boje, pretekao njihovo vozilo i došao u poziciju iza vozila "BMW", a i
optuženi K. tvrdi da je kod hotela "Ineks" na ulasku u Sutomore, primijetio
kretanje još jednog vozila "Golf", koje se priključilo ovoj potjeri i krećući
se velikom brzinom pokušavalo da ga pretekne, čiji vozač mu je ablendovao,
svirao, te vozeći čas jednom, čas drugom trakom, često mijenjao poziciju, zbog
čega je bio siguran da ga i ovaj "Golf" prati, pa je bježeći od navedenih
vozila bio prinudjen da vozi ne samo brzo već i da mijenja pozicije lijevo,
desno, prelazeći iz jedne u drugu saobračajnu traku. Optuženi B.M. ne spori da
je "ablendovao" K. ali negira da je pokušavao da ga pretekne. Imajući u vidu
njegove ranije navode odbrane da mu je cilj bio da zaustavi optuženog K., kao
i navode odbrane optuženog K. date pred istražnim sudijom, da su navedenim
vozilima i optuženi K., kao i optuženi G. i B.M., prelazili na suprotnu traku,
te činjenicu da je opisana vožnja bila ne samo brza, već i rizična po sve
učesnike u saobraćaju,  nesumnjivo je da su u situaciji kada optuženog K.
naizmjenično pretiču oba "Golfa", vozila morala prelaziti iz jedne u drugu
saobraćajnu traku. O brzoj vožnji, izjašnjava se i svjedok ., koji  opisujući
ove okolnosti, navodi da je primjetio jurnjavu dva vozila marke »Golf« i
vozilo »BMW« koja su se kretala u pravcu Sutomora, te da je vozilo »BMW«
pokušavalo da umakne ostalim vozilima, dok su navedeni »golfovi« mijenjali
pozicije, krećući se iz jedne u drugu saobraćajnu traku, zbog čega su vozila
koja su dolazila iz suprotnog smjera morala da silaze sa kolovoza. Ovaj
svjedok je takodje vidio da su navedena vozila dolaskom na semafor u Šušnju,
prošla kolovozom dok je bio signal crvenog svijetla na semaforu, što je sve
posmatrao iz vozila službe Hitne pomoći, koje se zaustavilo na semaforu.Sud
nema razloga da sumnja u vjerodostojnost navoda ovog svjedoka koji se
kritičnom prilikom vršeći službenu radnju slučajno zatekao na kolovozu pa je
upravo zbog opisane vožnje i primjetio navedena vozila o čemu je svoja
neposredna saznanja iznio na glavnom pretresu.  
Neosnovani su i navodi odbrane optuženog G., kao i optuženih B.M. K. i S. da
se optuženi G. slučajno zatekao na licu mjesta, te da se prepoznavši vozilo
optuženog B.M. i misleći da se sa nekim utrkuje, isključivo iz tih razloga
priključio opisanoj vožnji. Naime, optuženi G., kako sam navodi poznaje od
ranije optuženog K., a takodje je znao za raniji sukob izmedju K. i B.M.
Nadalje, imajući u vidu da se optuženi G. u blizini nove benzinske pumpe
priključio ovoj potjeri u kojoj je  učestvovao sve do dolaska u tunel,
optuženi G. je svakako pokušavajući da pretekne vozilo K., vidio ne smao
vozilo već i njegovog vozača, optuženog K., kojeg je kako tvrdi  od ranije
poznavao i znao za njegov sukob sa optuženim B.M. Imajući u vidu  da optuženi
G. i sam navodi da mu opisana vožnja nije izgledala normalno ali se uprkos
tome, u noćnim uslovima vožnje, po kišnom kolovozu  uključio u  utrku, pri
čemu je primijetio da se radio o vozilu “Golf IV“ kojim je upravljao optuženi
B.M. ali  ne i ko upravlja vozilom „BMW“ koje je pokušavao da pretekne, iako
je od ranije znao optuženog K. i znao za njegov sukob sa braćom B.,  sve
navedeno, upućuje na nesumnjiv zaključak da se nije radilo o slučajnoj utrci
automobila, kako to predstavlja ovaj optuženi. Nadalje,  očigledno da optuženi
B.M. i G.B., sve do dolaska u tunel nijesu uspjeli da nasilno zaustave vozilo
optuženog K., budući da je optuženi K. to onemogućavao prelazeći u datom
trenutku na drugu traku, te imajući u vidu i činjenicu,  koju ističe i sam
optuženi B.M. da  vozilo »BMW« kojim je upravljao optuženi K. razvija veću
brzinu od njegovog vozila.Kako i nakon što se u potjeru uključio optuženi G.
optuženi takodje nijesu uspjeli da zaustave K., te budući da je optuženi B.M.
i dalje uporan u svojoj namjeri da  zaustavi optuženog K., pozvao telefonom
svog brata, optuženog B.I.a i saopštio  mu da bezuspješno  pokušavaju da
zaustave vozilo Klaoštrovića i da se kreću magistralom u pravcu  Petrovca to i
ova činjenica potkrepljuje zaključak suda, da se optuženi G., nije slučajno
utrkivao već da je i on svjesno učestvovao u potjeri za  optuženim  K.  
Neosnovani su i navodi odbrane optuženog B.M., da je svom bratu, optuženom
B.I. u telefonskom razgovoru naglasio da osim što namjerava da zaustavi
optuženog  K., nema namjeru da ga bije, budući da ovi njegovi navodi nijesu
potvrđeni ni odbranom optuženog B.I. Naime, optuženi B.I. je naveo da je
pretpostavljao razlog poziva svog brata,  optuženog B.M. imajući u vidu njihov
raniji sukob sa braćom K. pa ga ništa nije ni pitao jer mu nije trebalo
objašnjenje zbog čega će M. da zaustavi optuženog K..Shodno navedenom,
očigledno je nastojanje  optuženog B.M. da i ovim navodima potkrijepi svoju
tvrdnju, da je želio samo da razgovara sa optuženim K. Ovakva njegova odbrana
apsolutno je u  suprotna svakom logičnom rezonovanju pa je sud odbacio kao
neosnovanu. Naime, imajući u vidu da optuženi B.M. i sam ističe u svojoj
odbrani, da je prethodno prilikom prvog zaustavljanja optuženi  K. decidno
odbio da razgovara sa njim, nakon čega  optuženi B.M. sa ostalim optuženima
opisanom vožnjom, uporno nastoji da ponovo nasilno zaustavi optuženog K., što
potom i realizuju u tunelu, očigledno je da  cilj ovog zaustavljanja nije
razgovor. Tunel, van svake sumnje, nije mjesto gdje se obavlja bilo kakav  pa
ni razgovor u vezi ranijeg konflikta. Optuženi B.M. je u medjuvremenu, imajući
u vidu  da je od konflikta proteklo više od godinu dana, kao i da su optuženi
K. i  B.M. nastanjeni u susjednim gradovima, nesumnjivo mogao obaviti razgovor
sa optuženim K. na nekom drugom mjestu u primjerenim okolnostima.Nasuprot
navedenom, kako se to utvrdjuje iz daljeg slijeda dogadjaja, očigledno je da
optuženi B.M., kao i njegov brat optuženi B.I., te optuženi K., S. i G.,
nijesu željeli razgovor, već sukob sa optuženim  K., zbog čega su ga  nasilno
konačno zaustavili u navedenom tunelu.  
U prilogu ovakvog zaključka suda su i okolnosti daljeg slijeda dogadjaja koje
proizilaze iz utvrdjenog činjeničnog stanja. Naime, nakon bezuspješnog
pokušaja da ponovo zaustave vozilo optuženog K., optuženi B.M. je kako i sam
navodi dolaskom u Sutomore mobinim telefonom pozvao svog brata optuženog B.I.,
a što potvrdjuju i optuženi B.I., te optuženi K., dok optuženi S. tvrdi da je
čuo da je optuženi B.M. kada su prošli Sutomore nekom telefonirao, ali nije
čuo sa kim je pričao. Optuženi K. tvrdi da su navedenim vozilima optuženi B.M.
i G. nastavili istom vožnjom da se kreću za njim sve do tunela "Haj Nehaj"
kada je po ulasku u tunel, negdje po sredini tunela primijetio ispred sebe
vozilo marke "Golf", bijele boje, koje se kretalo u istom pravcu ka Petrovcu,
medjutim kako se ovo vozilo pomjerilo ukoso, i zatvorilo saobraćajnu traku,
nije uspio da ga zaobidje sa lijeve strane, što je pokušao i uslijed čega je i
svoje vozilo iskosio ulijevo, pa budući da se nije mogao vratiti unazad jer su
se u tunelu iza njega, jedno uz drugo zaustavila vozila kojim su upravljali
optuženi B.M. i G.,  bio je prinudjen da zaustavi svoje vozilo. Optuženi B.I.
navodi, da je vozeći lagano ispred vozila K., dok su se za njim velikom
brzinom kretala vozila optuženih B.M. i G., po ulasku u tunel "Haj Nehaj",
smanjio  brzinu kretanja svog vozila na najmanju moguću, nakon čega su se sva
vozila koja su se kretala iza njega zaustavila. Optuženi B.I. tvrdi da svojim
vozilom nije prelazio na suprotnu, lijevu kolovoznu traku, objašnjavajući to
okolnostima da su se iz suprotnog pravca kretala vozila, dok optuženi K.
G.prilikom saslušanja pred istražnim sudijom navodi da je vidio kako se po
ulasku u tunel vozilo B.M. zaustavilo po sredini kolovoza, te da su se upalila
sva četiri žmigavca kao i da je optuženi B. I., izvbacivši  ruku kroz prozor,
davao signal optuženom K.u da stane, što je optuženi K. i uradio,
zaustavljajući se iza I.vozila, a zatim su se iza vozila K. zaustavila i
vozila B.M. koje je neposredno prije ulaska u tunel preteklo vozilo G.
Optuženi K. ove svoje navode nije ponovio u odbranama na glavnim pretresima
kada je tvrdio da se vozilo B.I. nije zaustavilo po sredini kolovoza već na
desnoj kolovoznoj traci. Medjutim, kako objašnjavajući razlike u kazivanjima
nije dao valjano objašnjenje, očigledno da su ovi njegovi navodi iznijeti tek
na glavnom pretrresu sračunati na pomaganje optuženom B.I. koji mu je dobar
drug pa imajući u vidu da mu je sjećanje svakako bilo svježije prilikom
saslušanja pred istražnim sudijom, što i sam tvrdi, kada je  detaljno opisao
ne samo zaustavnu poziciju vozila optuženog  B.I. već i ostale radnje koje je
ovaj optuženi preduzeo u cilju zaiustavljanja vozila optuženog K., dajući mu
rukom signal da stane, uključujući po zaustavljanju poziciona svijetla,
nesumnjivo je da je optuženi K. pred istražnim sudijom vjerodostojno opisao
poziciju vozila optuženog B.I. kao i sve radnje koje je vidio da je ovaj
optuženi   preduzeo u tunelu . Takodje i kod činjenice da su se ove okolnosti
odvijale u tunelu, gdje je operativna širina kolovoza 7,15 metara, kako to
slijedi iz citirane uvidjajne dokuementacije, shodno navedenom nesumnjivo je
da je vozilo optuženog K. nasilno zaustavljeno. Činjenica da  je u datim
okolnostima postojala mogućnost da optuženi K. svojim vozilom obidje
zaustavljeno vozilo B.I. sa desne strane, nije od uticaja na drugačiju odluku
suda. Naime, iako je optuženi K. nakon kritičnog dogadjaja kod opisane
pozicije navedenih vozila, zaobišao vozilo optuženog Breažnin Ivana, prelazeći
preko trotoara sa desne strane, gledano iz navedenog smjera kretanja vozila,
imajući u vidu konkretne okolnosti, prethodno opisanu potjeru navedenih vozila
za vozilom optuženog K., te da se ovaj dio dogadjaja odvijao u neosvijetljenom
tunelu, nije objektivno za očekivati od optuženog K. ili bilo koje druge osobe
koja se zatekne u takvoj situaciji, da u datim okolnostima može precizno
procijeniti da bezbjedno, kako po sebe tako i druge učesnike u saobraćaju,
može zaobilaženjem vozila "Golf" kojim je upravljao optuženi B.I. izmaći ovoj
potjeri. U prilog ovakvog zaključka suda je i nalaz i mišljenje sudskog
vještaka neuropsihijatrijske struke koji navodi da se optuženi K. kritičnom
prilikom nalazio u stanju prepasti jakog inteziteta, koje mišljenje prihvata i
sud pa je nesumnjivo da optuženi K. u opisanim okolnostima predstojećeg
napada, u stanju straha jakog inteziteta, i u tako delikatnoj saobraćajnoj
situciji nije mogao precizno procjeniti da zaobilaženjem vozila optuženog
B.I., ipak može zaobilaženjem navedenog vozila izbjeći ovu prepreku učinjenu
isključivo u svrhu nasilnog zaustavljanja.Nadalje, imajući u vidu činjenicu da
je optuženi K. do tada svo vrijeme uspješno izmicao potjeri, očigledno je da
nije pokazivao namjeru da se zaustavi, već je opisanom vožnjom jasno
manifestovao namjeru da se bjekstvom spase pa sud nema razloga da sumnja u
navode njegove odbrane, da ne bi zaustavio svoje vozilo na najopasnijem mjestu
- u tunelu da nije na to bio primoran i da je u kritičnom trenutku procijenio
da ne može nastaviti dalje bjekstvo. Sa druge strane,  imajući u vidu opisanu
saobraćajnu situacije koju su optuženi izazvali u cilju realizacije namjere da
ga nasilno zaustave, sud zaključuje da optuženi nijesu slučajno izabrali
tunel, kao mjesto gdje će  konačno  zaustaviti optuženog K. i  onemogućiti ga
u daljem bjekstvu.  
Shodno utvrdjenom činjeničnom stanju, vršeći nasilje, upotrebljavajući fizičku
i psihičku prinudu opisanom vožnjom, prinudjavajući optuženog K. da zaustavi
svoje vozilo, što su konačno i uspjeli, nasilno ga zaustavljajajući u tunelu
da bi se fizički  razračunali sa njime, optuženi B.M., B.I., K., S. i G. su
nesumnjivo ispoljili drsko i bezobzirno ponašanje koje je očigledno u gruboj
suprotnosti sa opšte prihvaćenim načinom ponašanja. Nadalje, imajući u vidu da
se opisana vožnja odvijala na javnom prostoru, kako kroz centar grada, tako i
kroz okolna naseljena mjesta u Baru, opisana priroda i karakter samog
nasilničkog ponašanja, nesumnjivo upućuju na zaključak da su optuženi
inkriminisanim radnjama remetili javni red i mir. Optuženi su djelujući u
grupi, budući da ih je bilo petorica, predizimajući ponaosob opisane
djelatnosti, izvršili inkriminisane radnje predmetnog  krivičnog djela.
Prilikom izvršenja ovog krivičnog djela optuženi B.M., B.I., K., S. i G. su
postupali umišljajno, svjesni da inkriminisanim radnjama vrše nasilničko
ponašanje,  svjesni da remete javni red i mir, te svjesni da to čine u grupi,
što su  i htijeli pa su se u njihovim radnjama, pored objektivnih, stekli i
subjektivni elementi bića krivičnog djela nasilničko ponašanje za čije
izvršenje ih je sud oglasio krivim.  
Činjenica da su optuženi K. i S. bili saputnici u vozilu za razliku od
optuženih B.M. B.I. i G. koji su upravljali navedenim vozilima, na dovodi u
sumnju umišljaj ove dvojice optuženih, budući da su se ne samo saglasili sa
opisanom vožnjom već se apsolutno ni jednim postupkom svo vrijeme tokom
kritičnog dogadjaja nijesu usprotivili, niti su iako su za to imali priliku,
budući da je prethodno u dva navrata optuženi B.M. zaustavljao svoje vozilo,
napustili navedeno vozilo. Nasuprot navedenom, optuženi  K. i S. su se oba
puta po izlasku iz vozila prilikom zaustavljanja optuženog K. kod »ležećeg
policajca«  i nakon toga prilikom ponovnog zaustavljanja, vratili u vozilo i
nastavili potjeru za optuženim K.em, te potom po konačnom zaustavljanju u
tunelu izašli iz vozila, uzvikujući zajedno sa ostalim optuženima navedene
prijetnje upućene optuženom K., da će ga ubiti ukoliko ne izadje iz vozila,
čime su jasno manifestovali  svoju volju, svijest i htijenje da izvrše
inkriminisane radnje pa je njihov umišljaj  nesumnjiv. Takodje i optuženi G.
kao i optuženi B.I., na način i iz razloga kako je to prethodno navedeno,
svojim postupcima  svjesno i voljno krećući se navedenim vozilima preduzeli su
opisane radnje da  nasilno zaustave kretanje vozila optuženog K., te po
dolasku u tunel i ova dvojica  sa ostalim optuženima  opkolili vozilo
optuženog K. i uzvikivali iste prijetnje, čime je i njihov umišljaj nesumnjiv.  
Prilikom izbora vrste  i visine krivične sankcije, Sud je cijenio sve
okolnosti iz čl. 42 KZ, koje su od uticaja da kazna bude manja ili veća, pa je
od olakšavajućih okolnosti na strani optuženih uzeo u obzir njihovu starosnu
dob, tj činjenicu da su u vrijeme izvršenja krivičnog djela bili mladja
punoljetna lica, protek vremena od izvršenja krivičnog djela a na strani
optuženih B.M., S. i G., raniju neosudjivanost, dok je  od otežavajućih
okolnosti, sud cijenio raniju osudjivanost optuženog K. za krivično djelo iz
čl 240 KZ RCG navedeno u izreci presude, dok  osudjivanost ovog kao i
optuženog B.I.a za krivična djela iz oblasti saobraćaja navedena u izreci
presude, imajući u vidu prirodu ovih krivičnih djela, sud nije cijenio kao
otežavajuće okolnosti. Sud je primjenom odredaba o ublažavanju kazne iz čl. 45
i 46 KZ-a, nalazeći da su navedene olakšavajuće okolnosti takve prirode da će
se u konkretnom slučaju i sa ublaženom kaznom postići svrha kažnjavanja,
optužene B.M., B.I., K., S. i G., osudio na kazne zatvora u trajanju kao u
izreci presude. Imajući uz navedeno u vidu težinu učinjenih krivičnih djela,
te  stepen krivične odgovornosti optuženih kao izvršilaca, sud je mišljenja da
su odmjerene kazne zatvora u trajanju kao u izreci presude, neophodne i
dovoljne za ostvarenje svrhe kažnjavanja, kako sa gledišta generalne, tako i
sa gledišta specijalne prevencije, te da će uticati na optužene da ubuduće ne
vrše krivična djela, uticati na njihovo prevaspitavanje i imati vaspitni
uticaj na druge da ne vrše krivična djela, kojom kaznom je izražena društvena
osuda za krivično djelo i obaveza poštovanja Zakona, jačanje morala i uticaja
na razvijanje društvene odgovornosti, čime će u potpunosti biti ostvarena
svrha kažnjavanja iz čl. 32 KZ , a u okviru opšte svrhe izricanja krivičnih
sankcija iz čl. 4 st. 2 KZ.  
Odluka o troškovima krivičnog postupka – paušala zasnovana je na odredbi čl.
20ZKP-a. Troškovi krivičnog postupka na čije je plaćanje sud obavezao
optužene, K., S. i G. odnose se na nagrade njihovim braniocima odredjenim po
službenoj dužnosti u ranijem toku postupka, koji troškovi su odmjereni  u
iznosima kao u izreci presude dok je paušal u iznosima od po 100,00 €,
odmjeren srazmjerno dužini trajanja postupka, složenosti predmeta i imovnim
prilikama optuženih.  
Provedenim dokazima je utvrdjeno da je u daljem sijedu dogadjaja koji se
odvijao u tunelu, nakon što je na prethodno opisani način optuženi K. nasilno
primoran da zaustavi svoje vozilo, odmah po zaustavljanju svih vozila,
optuženi B.M. izašao iz svog vozila i prišao lijevim prednjim vratima vozila
K., koji je sjedio u vozilu, što se utvrdjuje iz odbrana svih optuženih.
Optuženi K. tvrdi da je strahovao da će biti napadnut od optuženih koji su
izašli iz vozila, pojašnjavajući da je vidio pored optuženog B.M., kao i sa
desne strane vozila još nekog od optuženih, ali ne zna koga,  te da je začuo
lupnjavu po vozilu kao i prijetnju koju su uzvikivali svi optuženi »izlazi
napolje, ubićemo te«. Činjenica je da optuženi K. izuzev za optuženog B.M.,
nije precizno opisao pozicije ostalih optuženih po izlasku iz vozila.
Medjutim, kako je začuo lupnjavu po vozilu i navedene povike i prijetnje da će
ga ubiti ukoliko ne izdje iz vozila, sud nema razloga da sumnja u navode
njegove odbrane, da su u tunelu po zaustavljanju iz navedenih vozila izašli
svi optuženi. Naime, imajući u vidu upornost koju su optuženi ispoljili u
pokušajima da nasilno zaustave kretanje vozila optuženog K., nameće se jedini
logični zaključak, da su ne samo optuženi B.M. već i ostali optuženi, kada su
konačno i uspjeli u svom naumu i zaustavili optuženog K. u tunelu, tom
prilikom i izašli iz svojih vozila. U prilog ovakvog zaključka suda je i
činjenica da su se nasuprot ovakvim navodima odbrane optuženog Kaloštroviá,
ostali optuženi na ove iste okolnosti različito izjasnili, navodeći i to
optuženi B.M.,  da je po zaustavljanju vozila samo on izašao iz vozila, što
potvrdjuju i optuženi K., S. i G., dok optuženi B.I. tvrdi da je i on izašao
iz vozila pa je očigledna njihova namjera da prikrivanjem činjenice da su
izašli iz vozila, nastoje da potkrijepe svoje tvrdnje, da su sve navedeno
preduzeli kako bi optuženi B.M. u tunelu samo obavio razgovor sa optuženim K.
koje navode je sud odbacio kao neosnovane.Naime, bez ikakvog logičkog
utemeljenja je tvrdnja da se troje vozila zaustavljaju u tunelu gdje se odvija
dvosmjerni saobraćaj  kako bi jedan od optuženih, B.M. samo obavio razgovor sa
optuženim K. dok ostali optuženi mirno sjede u vozilima  iako su prethodno
besomučnom potjerom  pokazali upornost da  zaustave optuženog K., sa kojim je,
što im je svima bilo poznato, optuženi B.M. od ranije bio u zavadi.  
U vezi daljeg slijeda dogadjaja, optuženi K. u svojoj  odbrani navodi da je
prije otvaranja lijevih prednjih vrata njegovog vozila, iz ladice vozila uzeo
pištolj marke »Valter« kalibra 7,65 mm koji je repetirao a zatim po otvaranju
vrata, nekoliko puta povikao »odmaknite se pucaću«. Ove njegove navode nijesu
potvrdili ostali optuženi, optuženi B.M., koji se nalazio u njegovoj
neposrednoj blizini, tvrdi  čak da nije  vidio ni pištolj u rukama optuženog
K. već je samo bez prethodno bilo koje izgovorene riječi, u trenutku kada je
stajao izmedju otvorenih vrata i sjedišta na kome je sjedio optuženi K., čuo
prasak nakon čega je pao, pogodjen  u lijevu nogu iznad koljena, a zatim je
začuo još nekoliko pucnjeva  da bi ga dok je ležao pogodila još dva tri metka.
Ostali optuženi takodje tvrde da su odmah po otvaranju vrata čuli više od tri
pucnja, odnosno  kako navodi optuženi K., začuo je prvo dva pucnja posle kojih
je B.M. pao a potom je čuo još tri pucnja, optuženi S. tvrdi da je čuo dva a
potom nakon padanja B.M. još dva tri pucnja, optuženi B.I. navodi da je čuo
kako je ispaljen jedan a nakon kraćeg intervala još 5 ili6 hitaca, a takodje i
optuženi G. tvrdi da je čuo više pucnjeva. Nasuprot ovakvim navodima odbrane
optuženih, navodi odbrane optuženog K., da je iz predmetnog pištolja ispalio
tri hica, potkrijepljeni su rezultatima citiranih vještačenja, pa sud nema
razloga da sumnja u vjerodostojnost i ovih njegovih navoda, da je prethodno
prije pucanja opomenuo optužene da posjeduje pištolj. Naime, optuženi K. je
svo vrijeme kritičnog dogadjaja u vozilu posjedovao predmetni pištolj, koji je
njegovo vlasništvo a takodje kako je to prethodno utvrdjeno, vozilo  nije
napuštao tokom cijele potjere pa je nesumnjivo da je tek u kritičnom trenutku
kada je bilo očigledno da će biti napadnut posegnuo za pištoljem.Nadalje,
optuženi  B.M., koji je stajao pored otvorenih vrata vozila optuženog K.,
mogao se objektivno i lično uvjeriti, vidjeti da optuženi K. predmetni pištolj
drži u desnoj ruci pa kako optuženi B.M., ni tada nije odustao od prilaska
optuženom K.  koji je svo vrijeme sjedio u vozilu, negirajući da je vidio
pištolj  po ocjeni suda optuženi B.M. to čini sračunto u cilju da opisane
okolnosti predstavi isključivo kao iznenadni napad na njega od strane
optuženog K. te iz istih razloga prikriva i činjenicu da je čuo, da je
optuženi K. prethodno izgovorio navedene riječi upozorenja, da će upotrijebiti
oružje koje posjeduje. U postupku nije pouzdano utvrdjeno ko je otvorio vrata
vozila »BMW« u kojem je sjedio optuženi K., budući da optuženi B.M. negira da
je to on učinio, optuženi K. svoje mišljenje da je vrata otvorio optuženi B.M.
a ne on, zasniva na pretpostavci  budući da to nije uradio on, zaključuje  da
je to morao učiniti optuženi B.M. koji je bio najbliži vratima,  dok ostali
optuženi takodje nemaju saznanje o ovim okolnostima. Imajući u vidu se
optuženi B.M. odmah po zaustavljanju vozila u tunelu, uputio ka vozilu
optuženog K., došao do vrata vozila, te da su se i ostali optuženi uputili ka
vozilu optuženog K., okolnost ko je otvorio vrata vozila »BMW«, da li optuženi
B.M. ili optuženi K., nije od uticaja na drugačiju odluku suda, budući da je
opisano ponašanje optuženih jasna manifestacija predstojećeg napada na
optuženog K..  
Kako je iz uvidjajne dokumentacije utvrdjeno, da je na licu mjesta pronadjena
jedna čaura i dio deformisanog projektila, za koju čauru je kao i projektil
koji je kasnije izvadjen iz potkoljenice lijeve noge optuženog B.M. i
dostavljen na vještačenje, citiranim balističkim vještačenjem utvrdjeno da su
ispaljeni iz predmetnog pištolja, to su potkrijepljeni navodi odbrane
optuženog K., da je kritičnom prilikom iz predmetnog pištolja ispalio tri
projektila. Činjenica da balističkim vještačenjem nije moglo biti utvrdjeno i
za dio deformisanog projektila, da je ispaljen iz predmetnog pištolja jer se
za njega nije mogla obaviti identifikacija zbog opisanih deformiteta, nije od
uticaja na drugačiji zaključak suda. Naime, kako je dio deformisanog
projektila takodje zatečen na licu mjesta prilikom vršenja uvidjaja, dovodeći
u vezu navedeno sa usaglašenim mišljenjem vještaka medicinske struke, da su
opisane povrede optuženom B.M. nanijete dejstvom dva projektila i navodima
odbrane optuženog K., da je prvim ispaljenim projektilom promašio tijelo
optuženog  B.M., nesumnjivo je utvrdjeno da je optuženi K. kritičnom prilikom
iz predmetnog pištoja ispalio tri a ne više projektila, kako to tvrde ostali
optuženi.  
Da je optuženi K. sa dva, a ne tri hica zadao opisane povrede optuženom B. M.
u predjelu nadkoljenice i podkoljenice lijeve noge, utvrdjeno je na osnovu
usaglašenog mišljenja sudskih vještaka dr. B., dr D.Č. i dopunskog nalaza
vještaka sudskomedicisnskog odbora, budući da je nakon obavljenog CT snimka
lijeve noge, utvrdjeno da je optuženi B.M. u kritičnom dogadjaju zadobio jednu
ranu ustrelinu u predjelu nadkoljenice lijeve noge i jednu ranu ustrelinu u
predjelu podkoljenice lijeve noge.  Dovodeći u vezu navedeno sa rezultatima
trasloškog vještačenja, da su na donjem dijelu trenerke izuzetom od optuženog
B.M. trasološkim pregledom na prednjoj strani lijeve nogavice, evidentirana
dva ovalna mehanička oštećenja, za koja vještak zaključuje da su mogla nastati
usled prolaska ovalnog predmeta, projektila, dok za treće evidentirano
oštećenje na istom donjem dijelu trenerke koje se nalzi na zadnjoj lijevoj
strani, vještak trasološke struke na glavnom pretresu objašnjava da ne potiče
iz kritičnog dogadjaja, budući da je utvrdio da se i na postavi u ovom
predjelu nalazi ručno šiveno oštećenje,  to je nesumnjivo da je u predmetnom
dogadjaju optuženi B.M. zadobio dvije opisane rane ustreline, jednu u predjelu
lijeve nadkoljenice, a drugu u predjelu lijeve podkoljenice, koje povrede su
nanijete sa dva projektila ispaljena iz predmetnog pištolja.  
Shodno navedenom, opovrgnuti su navodi odbrana ostalih optuženih da je
optuženi Kloštrović ispalio više hitaca i nesumnjivo utvrdjeno da je optuženi
K., ispaljujući tri  metka  jednim metkom promašio  a sa druga dva pogodio
optuženog B.M. u nadkoljenicu i potkoljenicu lijeve noge.  
U postupku je takodje nesumljivo utvrdjeno da je sva tri projektila optuženi
K. ispalio u trenutku kada je sjedio na sjedištu vozača navedenog vozila, što
niko od optuženih ne spori, a   na rukama optuženog K. je, kako to slijedi iz
rezultata citiranih izvještaja o vještačenju parafinskih rukavica, utvrdjeno
prisustvo barutnih čestica. U pogledu pozicije optuženog B.M. u trenutku
povredjivanja, sudski vještaci medicinske struke su saglasni da je opisanu
ranu ustrelinu nadkoljenice lijeve noge, optuženi B.M. zadobio dok se nalazio
u stojećem položaju, što ne spori ni ovaj optuženi, kao ni optuženi K.. U
pogledu položaja optuženog B.M. u trenutku kada je ovaj optuženi zadobio
povredu u predjelu lijeve podkoljenice, vještaci nemaju precizan odgovor da li
je B.M. ovu povredu zadobio dok je bio u stojećem ili ležećem položaju, tako
vještak B. navodi da je veća vjerovatnoća da se u tom trenutku optuženi B.M.
nalazio u ležećem položaju ili u fazi padanja, vještak D. Č. dozvoljava
mogućnost da je ova povreda nanijeta dok je optuženi B.M. bio kako u stojećem,
tako i u ležećem položaju ili u fazi padanja, dok vještaci sudskomedicinskog
odbora u dopunskom nalazu i mišljenju, navode da se u vrijeme zadobijanja ove
ustreline B.M. mogao nalaziti i u ležećem položaju. Imajući u vidu da svi
vještaci medicinske struke kao jedan od polažaja u kojem se nalazio optuženi
B.M. prilikom zadobijanja opisane povrede u predjelu lijeve potkoljenice
navode navode mogućnost da je bio u ležećem položaju, a vještaci B. i Š.upravo
ovaj položaj ističu kao najvjerovatniji, sud utvrdjuje da je optuženi B.M. pao
nakon povredjivanja lijeve nadkoljenice koju je zadobio u stojećem položaju,
nakon čega je zadobio opisanu ranu ustrelinu lijeve potkoljenice.  
Shodno navedenom, budući da je nesumnjivo utvrdjeno da su opisane povrede koje
je optuženi B.M. zadobio nanijete projektilima ispaljenim iz predmetnog
pištolja, to činjenica da u okolini opisanih oštećenja na donjem dijelu
trenerke optuženog  B.M. i na  unutrašnjoj strani prednjih lijevih vrata i
odgovarajućeg tapacira vozila marke "BMW, kako to slijedi iz citiranih
izvještaja o vještačenju, nije dokazano prisustvo barutnih čestica, nije od
uticaja na drugačiju odluku suda. Nadalje, imajući u vidu poziciju optuženog
K. koji je je sjedeći na sjedištu vozača navedenog vozila ispalio sva tri
hica, kao i opisanu poziciju optuženog B.M., koji se prilikom ispaljenja hica
koji ga je pogodio u predjelu lijeve nakoljenice, nalazio u stojećem položaju
pored otvorenih prednjih lijevih vrata navedenog vozila, dok je prilikom
ispaljenja hica koji ga je pogodio u predjelu lijeve potkoljenice bio u
ležećem položaju takodje nedaleko od vozila, te da je domet rasprostiranja
barutnih čestica oko 90 cm, to je optuženi B.M. prilikom ispaljenja navedenih
hitaca, lijevom nogom mogao biti udaljen nešto više od 90 cm od usta cijevi
predmetnog pištolja,  što nije u suprotnosti ni sa zaključkom vještaka
sudskomedecinskog odbora, da su se prilikom nanošenja obje povrede usta cijevi
predmetnog vatrenog oružja nalazila na udaljenosti većoj od 15 cm od kože
povredjenih djelova lijeve noge, koja procjena je data isključivo sa
sudskomedicinskog stanovišta. Nadalje, odsusutvo barutnih čestica sa donjeg
dijela trenerke koju je na sebi imao optuženi B.M. i  unutrašnje strane
prednjih lijevih vrata i odgovarajućeg tapacira vozila marke "BMW", kako to
objašnjava vještak I., može se dovesti u vezu i sa konkretnim vremenskim
uslovima. Budući da je kritičnom prilikom padala kiša, kako se utvrdjuje iz
sadržine citiranog zapisnika o uvidjaju, te da su kako to pojašnjava  vještak
hemijske struke Ivanović, barutne čestice u velikoj mjeri do u potpunosti
rastvorive u vodi, i ova okolnost kod činjenice da je sva tri projektila
optuženi K. ispalio sjedjeći za volanom svog automobila, čija su prednja
lijeva vrat bila otvorena, ne dovodi u sumnju prednji zaključak suda da je
optuženi K. sve projektile na optuženog B.M. ispalio iz neposredne blizine
koja je bila ili nešto veća od 90cm budući da je optuženi B. prišao prednjim
lijevim vratima vozila »BMW«, ili eventualno sa još manje udaljenosti,
uzimajući u obzir da je usled opisanih vremenskih prilika moglo doći do
nestanka barutnih čestica.  
Shodno navedenom optuženi B.M. u trenutku kad je povrijedjen, nalazio se u
neposrednoj blizini optuženog K., koji je za svo vrijeme sjedio za volanom
svog vozila. Kada se ima u vidu odstojanje sa kojeg je optuženi K. ispalio
navedene hice, okolnosti pod kojima je to učinio, tj. činjenicu da je nakon
opisane potjere navedenih vozila,  optuženi K. nasilno zaustavljen u tunelu
kada mu je predstojao napad od optuženih, te imajući u vidu i lokaciju
nanijetih povreda, kao i činjenicu da su prilikom ispaljenja oba hica kojima
je optuženi povrijedjen i u predjelu nadkoljenice i u predjelu podkoljenice,
usta cijevi predmetnog pištolja bila okrenuta naniže, kako  se utvrdjuje iz
saglasnog mišljenja vještaka medicinske struke, neosnovani su navodi optužbe,
da je optuženi K. navedenom radnjom, ispaljujući tri hica pristao na
nastupanje najteže posledice - smrt B.M. Ovakav zaključak suda ne dovodi u
sumnju ni činjenica da je optuženi K. jednim od tri ispaljena projektila
promašio optuženog B.M. Naime, tvrdnju optuženog K. da je do ispaljenja prvog
hica došlo slučajno a ne njegovom voljom, što objašnjava time da ga je
optuženi B.M. ili jedan od ostalih optuženih koji je stajao do njega, udario
po ruci, sud je odbacio kao neosnovanu, budući da  nije potkrijepljena
rezultatima citiranih vještačenja, imajući u vidu da na rukama optuženog B.M.
i ostalih optuženih koji su bili sa njim, nijesu pronadjeni tragovi barutnih
čestica. Takodje ni optuženi B.M. ne pominje u svojoj odbrani da je optuženi
K. usmjeravao pištolj  ka gornjem dijelu njegovog tijela pa se ni za  hitac
koji je promašio tijelo optuženog B.M. ne može  zaključiti da ga je optuženi
K. ispalio pristajući na nastupanje najteže posledice – smrti B.M.  
Na osnovu ovakvog činjeničnog utvrdjenja, nesumnjivo je da je optuženi K.,
inkriminisanim postupanjem ostalih optuženih,  prethodno doveden u stanje
prepasti jakog inteziteta pa opisane okolnosti pod kojima je pucao, lokacija
nanijetih povreda i odbrana optuženog K., da je pucao da bi optužene
onesposobio u predstojećem napadu, te činjenica da je pucao u pravcu noge
optuženog B.M.koji mu se nalazio u neposrednoj blizini, upućuju na jedini
osnovan zaključak, da je inkriminisanom radnjom, optuženi K. izvršio krivično
djelo teška tjelesne povreda, a ne ubistvo u pokušaju, kako ove radnje pravno
kvalifikuje optužba.  
Sagledavajući konkretne okolnosti kritičnog dogadjaja, opisanu poziciju
optuženog K., koji je sjedeći u vozilu   navedene hice ispalio u optuženog
B.M. koji je stajao izmedju otvorenih vrata vozila i sjedišta na kojem je
sjedio optuženi K., neosnovani su navodi odbrane optuženog  K. da nije ciljao
u optuženog B.M. kojeg je jasno vidio da stoji pored njega i budući da je kako
i sam tvrdi, cijev pištolja usmjerio ka dolje, morao je znati da će ga
pogoditi u predjelu noge. Naime, bez obzira na evidentne probleme sa vidom na
lijevom oku, kako to utvrdjuje sudski vještak oftomološke struke, imajući u
vidu da je optuženi K. kako i sam ističe, prethodno jasno vidio da je optuženi
B.M. stajao pored otvorenih vrata vozila,  morao je  optuženi K. objektivno
znati da u konkretnim okolnostima, ispaljujući tri projektila kada su usta
cijevi vatrenog oružja bila okrenuta prema dolje, može tjelesno povrijediti
optuženog B.M. Nadalje, u prilog ovakvog zaključka suda je i činjenica da je
optuženi K. duševno zdrava osoba, budući ne boluje od trajnog duševnog
oboljenja, kako slijedi iz citiranog nalaza i mišljenja vještaka
psihijatrijske struke.  Takodje, iako je u vrijeme izvršenja krivičnog djela
kod optuženog K. postojao afekat prepasti jakog stepena, zbog osjećanja
velikog straha usled očigledne mogućnosti da bude povrijedjen a posebno u
predjelu oka, koja povreda bi mogla imati teške posledice imajući u vidu
njegov raniji zdravstveni problem sa vidom te  budući da su svijest optuženog
kao i pamćenje kako dugoročno tako i neposredno očuvani,  kako to slijedi iz
nalaza vještaka psihijatrijske struke, sud nesumnjivo zaključuje da sposobnost
optuženog K., da shvati značaj krivičnog djela i upravlja svojim postupcima u
vrijeme izvšrenja krivičnog djela, iako smanjena, ali ne bitno, nije  bila
dovedena u pitanje. Shodno navedenom uračunljivost optuženog K.a kritičnom
prilikom nije dovedena u sumnju, budući da je bio svjestan svog dijela i
sposoban da upravlja svojim postupcima, pa je nesumnjivo da je postupao
umišljajno, svjestan da preduzima djelatnost koja može  da povrijedi tjelesni
integritet optuženog B.M.a pa je na to i pristao.  
Provedenim dokazima takodje je  utvrdjeno da je  preduzimajući inkriminisane
radnje, otpuženi K.  postupao u nužnoj odbrani. Imajući u vidu prednje
činjenično utvrdjenje, nesumnjivo je da su inkriminisano postupanje ostalih
optuženih tokom opisane potjere i potom nakon nasilnog zaustavljanja u tunelu,
jasna manifestacija predstojećeg napada na optuženog K.. Nadalje, nesumnjivo
je i da je optuženi K. za svo vrijeme kritičnog dogadjaja, opisanom vožnjom,
rizikujući svoju i bezbjednost drugih učesnika u saobraćaju, činio sve da
spriječi optužene da ne dodje do sukoba. Vidjevši da su se za njim navedenim
vozilima u potjeru dali pored optuženog  B.M., u čijem su se vozilu nalazili i
dva saputnika, optuženi K. i S., kako je to utvrdjeno provedenim dokazima, te
još jedno vozilo kojim je upravljao  optuženi G., koji se potom priključio
potjeri a nakon njega i optuženi B.I., optuženi K. je iako naoružan, cijelo
vrijeme pokušavao da im umakne, vozeći ne samo brzo već u početku i
pokušavajući da  zavara trag vožnjom suprotno od Petrovca, mjesta gdje stanuje
i gdje se bio uputio. Kako  optuženi B.M. nije želio   razgovor već  da se uz
pomoć ostalih optuženih fizički obračuna sa sa optuženim K.em, koju namjeru je
jasno i manifestovao, dajući se u potjeru za optuženim K. navedenim vozilima,
sa svoja četiri druga i bratom, a zatim je takvu namjeru  i pokušao da
realizuje, kada se nakon nasilnog zaustavljanja u tunelu uputio ka vozilu
optuženog K., udarajući po vozilu i sa ostalim optuženima vičući da izadje iz
vozila jer će ga u protivnom ubiti, nesumnjivo da je u tunelu jasno predstojao
napad, koji je bio stvaran i usmjeren na tjelo i život optuženog K.. Napad je
bio protivpravan, budući da ga nesumnjivo nije skrivio optuženi K.. Naime, bez
obzira na raniji sukob sa braćom B., budući da je optuženi K. kritičnog dana
još prilikom prvog, takodje nasilnog zaustavljanja, decidno odbio da razgovara
sa optuženim B.M. nakon čega se udaljio, u čemu je onemogućen upornom potjerom
optuženih za njim, optuženi K. je jasno manifestovao volju za miroljubivm
izbjegavanjem svakog konflikta.  U opisanim okolnostima  odbrana optuženog K.
je bila  neophodno potebna, kada se ima u vidu da su u tunelu svih pet
optuženih od kojih je svaki pojedinačno fizički bio ravan optuženom K. krenuli
ka njemu pa su prethodno upozorenje optuženog K. da posjeduje pištolj i da će
ga upotrijebiti,  što je potom i učinio, budući da se optuženi nijesu udaljili
upotrijebio pištolj, jedino sredstvo koje je imao kod sebe, u konkretnim
uslovima bili jedini efikasan način odbijanja napada. Van svake sumnje,
opisane okolnosti  predstavljale su onu vrstu opsanosti koja je iziskivala od
optuženog K. da reaguje odbranom, budući da nije  bio dužan da se izmiče pred
napadačima, već je u cilju odbrane ovlašćen da osujeti predstojeći
protivpravni napad, što je i uradio pa su inkriminisane radnje koje su bile
usmjerene na najbližeg od napdača, optuženog B.M.a,  preduzete   isključivo u
cilju neutralisanja i odbijanja predstojećeg napada, radi zaštite sopstvenog
života i tjelesnog integriteta. Iz navedenog osnovano proizilazi da djelatnost
optuženog K., ispaljujući hice u optuženog B.M., nije mogla imati drugi cilj
osim odbrane.  
Nadalje, sagledavajući sve okolnosti kritičnog dogadjaja, da je svo vrijeme
opisana potjera koju su preduzeli ostali optuženi očigledna manifestacija
predstojećeg napada u namjeri da se po nasilnom zaustavljanju njih petorica
fizički obračunaju sa optuženim K. a ne da sukob sa njim razriješe na verbalni
način, kod činjenice da je svaki od optuženih fizički pojedinačno bio ravan sa
optuženim K. i po upotrijebljenom sredstvu odbana optuženog K. bila je
primjerena intezitetu predstojećeg napada optuženih jer u datim okolnostima,
optuženi K., nije mogao napad odbiti nekim blažim oblikom odbrane već je
upotrijebio jedino sredstvo koje je posjedovao pa je nesumnjivo da je
inkriminisane radnje preduzeo postupajući u nužnoj odbrani. Takodje, činjenica
da su optuženi bili goloruki, budući da ih je bilo petorica i da su  u
kontinuitetu opisanom potjerom manifestovali predstojeći napad nad optuženim
K.em,  ne ukazuje na nesrazmjernost napada i odbrane u pogledu upotrijebljenog
sredstva- predmetnog pištolja.Medjutim, upravo u tome što je optuženi K.
ispalio tri hica,  ogleda se nesrazmjeran način, odnosno intezitet odbrane  u
odnosu na predstojeći napad.   Naime,  preduzeta odbrana optuženog K. u
pogledu obima upotrijebljenog sredstva - predmetnog pištolja za odbijanje
predstojećeg napada, nije morala biti takvog inteziteta i sa takvom posledicom
da optuženi K. pri odbijanju protivpravnog napada upotrijebi predmetni pištolj
ispaljujući tri hica. Iako optuženi K.  nije bio dužan da se izmiče pred
napadačima, već je u cilju odbrane svakako ovlašćen da osujeti predstojeći
protivpravni napad, optuženi K. je prekoračio granice nužne odbrane kada je
napad odbio ispaljujući tri metka, posebno imajući u vidu da je optuženi B.M.
pao nakon ispaljenja hica kojim je pogodjen u predjelu nadkoljenice, što je
optuženi K. kako i sam navodi vidio, nakon čega ni B.M. ni ostali optuženi
nijesu preduzeli ni jednu djelatnost u vidu napada na optuženog K.. Shodno
navedenom odbrana optuženog K. jeste  bila neophodno potrebna da osujeti
predstojeći napad ali je prilikom odbijanja napada došlo do prekoračenja
nužnosti tj. u konkretnom slučaju nije bilo srazmjere izmedju predstojećeg
napada i odbrane, budući da je djelatnost odbijanja napada, po obimu  prešla
preko one mjere nužnosti, koja je bila neophodno potrebna da se odbije
predstojeći protivpravni napad.  
Sagledavajući sve okolnosti kritičnog dogadjaja, te imajući u vidu psihičko
stanje optuženog K., da se nalazio u opisanom afektnom stanju prepasti jakog
inteziteta, sve navedeno upućuje na nesumnjiv zaključak,  da je do
prekoračenja nužne odbrane došlo upravo usled ovakvog stanja izazvanog
predstojećim napadom zbog čega je optuženi K. i prekoračio granice nužne
odbrane, ispaljujuči tri projektila od kojih je sa dva nanio  optuženom B.M.
opisane povrede  u navedene predjele  lijeve noge.  
Kod ovakvog činjeničnog utvrdjenja, Sud nalazi da su se u radnjama optuženog,
pored objektivnih stekli i subjektivni elementi bića krivičnog djela teška
tjelesna povreda u prekoračenju granica nužne odbrane iz čl. 151 st 1 u vezi
čl. 10 st. 3  KZ, budući da je optuženi postupao sa eventualnim umišljajem,
bio svjestan svog djela i pristao na nastupanje posledice.  
Budući da nije vezan pravnom kvalifikacijom navedenoj u optužnici, sud je
radnje optuženog K. pravno kvalifikovao kao  krivično djelo teška tjelesna
povreda iz čl. 151 st 1 KZ. Naime, kako je u medjuvremenu nakon izvršenja
krivičnog dijela stupio na snagu Krivični zakonik koji je u odnosu na krivično
dijelo nasilničko ponašanje blaži za učinioca, kako to proizilazi iz odrebe
čl čl.399 KZ u odnosu na isto krivično djelo propisano odredbama čl 195 st.2 u
vezi st.1 KZ RCG, koji zakon je važio u vrijeme izvršenja krvičnog djela, dok
su u odnosu na krivična djelo teška tjelesna povreda iz čl.36 st 1 KZ RCG,
koji je takodje važio u vrijeme izvršenja krivičnog djela i isto krivično
djelo propisano u čl. 151  st 1  KZ stari zakon  i novi zakonik istovjetni,
sud je radi jedinstvene primjene zakona u konkretnom slučaju radnje optuženog
K. pravno kvalifikovao kao krivično djelo teška tjelesna povreda iz čl. 151 st
1 KZ, a budući da je optuženi ovo djelo izvršio u prekoračenju granica nužne
odbrane, sud je citirane odredbe vezao za odredbu čl. 10 st. 3 KZ-a.  
Shodno citiranim zakonskim odredbama, nakon što je utvrdio da je optuženi
izvršio krivično djelo teška tjelesna povreda prekoračivši granice  nužne
odbrane usled jake prepasti, sud je optuženog K. za navedeno krivično dijelo
oglasio krivim i oslobodio od kazne, nalazeći da su u konkretnom slučaju
shodno odredbi čl 47 st.1 KZ-a ispunjeni zakonski uslovi za oslobodjenje od
kazne. Sud  je mišljenja da je ovakva odluka opravdana, kao i da u konkretnom
slučaju izricanje kazne ne bi odgovaralo svrsi kažnjavanja.  
Odluka o troškovima krivičnog postupka na čije je plaćanje sud obavezao
optuženog K. zasnovana je na odredbi čl.202 ZKP-a.Troškovi se odnose na
nagrade sudskim vještacima medicinske struke dr D. Č. u ukupnom iznosu od
298,00 €,  dr. M. Š. u iznosu od 88,00€, dr. B. B. 41,60 €, sudskomedicinskom
odboru 1.221,00€, vještaku hemijske struke I. A. 99,35 €, vještaku balističke
struke M. M. 106,40€, vještaku psihijatrijske struke Dr M.S.  i vještaku
oftomološke struke S.i B. iznose od po  88,00 €, vještaku trasološke struke K.
iznos od 144,50 €, vještaku E. A. iznos od 41,60 €, dok je paušal u iznosu od
100,00 € odmjeren srazmjerno dužini trajanja postupka, složenosti predmeta i
imovnim prilikama optuženog.  
Shodno citiranoj zakonskoj odredbi, Sud je prema optuženom K. izrekao mjeru
bezbjednosti oduzimanja predmetnog revolvera, budući da se radi o predmetu
upotrijebljenom u izvršenju krivičnog djela.  
 Na osnovu navedenog, a u smislu citiranih zakonskih odredbi, odlučeno je kao u izreci presude.

VIŠI SUD U PODGORICI
Dana, 15/02/2011. godine
ZAPISNIČAR,                                                         PREDSJEDNIK VIJEĆA – SUDIJA,  
Mirela Piper s.r.                                                                                 Ana Vuković s.r.

PRAVNA POUKA
Protiv ove presude, dozvoljena je
žalba u roku od 15 dana od dana
prijema pismenog otpravka presude, preko ovog suda,
Apelacionom sudu Crne Gore.  
Za tačnost otpravka tvrdi i ovjerava
namještenik suda  
