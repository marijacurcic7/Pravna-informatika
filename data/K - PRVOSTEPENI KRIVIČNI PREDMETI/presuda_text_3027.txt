K. br. 09/1110 
U IME NARODA 
OSNOVNI SUD U PODGORICI , kao prvostepeni, krivični u vijeću
sastavljenom od sudije Željke Jovović, kao predsjednika vijeća, i sudija
porotnika Radević Angeline i Lopičić Vasa, kao članova vijeća, uz učešće
Rajković Danijele kao zapisničara, u krivičnom predmetu protiv optuženog N.
R. , iz Bijelog Polja, zbog krivičnog djela prinuda iz čl. 165 st. 3 u vezi
st. 1 Krivičnog zakonika, rješavajući po optužnici ODT-a u Podgorici Kt. br.
807/09 od 06. 08. 2008. godine, nakon završenog glavnog, javnog pretresa
održanog dana 15. 07. 2011. godine, u prisustvu zamjenika ODT-a Podgorica Z.
V., optuženog N. R. i njegovog branioca adv. K. D., donio je i dana 19. 07.
2011. godine javno objavio,  
P R E S U D U 
Optuženi:  
N. R. , od oca M. i majke A., rođene M., rođen 13. 02. 1988. godine u B.
P., sa prebivalištem u Bijelom Polju, ul. Đ. S. bb, Crnogorac, neoženjen,
srednjeg imovnog stanja, osuđivan presudom Osnovnog suda u Bijelom Polju K.
br. 175/09 od 27. 02. 2009. godine, zbog krivičnog djela iz čl. 152/2 KZ, na
kaznu zatvora u trajanju od 45 dana; presudom Osnovnog suda u Bijelom Polju K.
br. 578/09 od 09. 12. 2009. godine, zbog krivičnog djela iz čl. 168/2-1 KZ CG,
na kaznu zatvora u trajanju od 45 dana, postupak obustavljen izrečena uslovna
osuda na 2 (dvije) godine na osnovu Zakona o amnestiji od 12. 08. 2010.
godine; presudom Osnovnog suda u Bijelom Polju K.br. 308/09 od 23. 10. 2009.
godine, zbog krivičnog djela iz čl. 168 st. 2 KZ CG, na kaznu zatvora u
trajanju od 3 (tri) mjeseca, postupak obustavljen izrečena uslovna osuda na 2
(dvije) godine na osnovu Zakona o amnestiji od 12. 08. 2010. godine; presudom
Osnovnog suda u Bijelom Polju K. br. 165/10 od 19. 05. 2010. godine zbog
krivičnog djela iz čl. 168 st. 1 KZ CG 3 (tri) mjeseca zatvora; presudom
Osnovnog suda u Bijelom Polju K. br. 826/09 od 11. 06. 2010. godine zbog
krivičnog djela iz čl. 240 st. 1 tač. 1 u vezi čl. 49 KZ CG 1 (jedna) godina
zatvora, Rješenjem Kv. br. 715/2010 od 27. 12. 2010. godine dozvoljeno
ponavljanje postupka u korist osuđenog; presudom Osnovnog suda u Bijelom Polju
K. br. 396/09 od 12. 11. 2009. godine zbog krivičnog djela iz čl. 244 st. 1 KZ
CG novčana kazna 1.200,00€, Rješenjem Kv. br. 22/2011 od 28. 01. 2011. godine
dozvoljeno ponavljanje postupka u korist osuđenog;  
K r i v    je
      Što je:


     Dana 23. 05. 2009. godine u Budvi, u hotelu „B. S.“ teško tjelesno povrijedio oštećenu Č M. na način što je udario zatvorenom šakom-pesnicom u predjelu glave, nanoseći joj tom prililikom  tešku tjelesnu povredu u vidu preloma nosnih kostiju sa dislokacijom i rane razderine na grebenu nosa

     \- čime je izvršio krivično djelo teška tjelesna povreda iz čl. 151 st. 1 Krivičnog zakonika.

     Pa ga  Sud na osnovu citirane zakonske odredbe te čl. 4 st. 2, 32, 36, 42 i 51 Krivičnog zakonika i čl. 199, 202, 212 i 364 Zakonika o krivičnom postupku

O S U Đ U J E
Na kaznu zatvora u trajanju od 6 (šest) mjeseci, u koju kaznu mu se uračunava
vrijeme provedeno u pritvoru od od 21. 05. 2011. godine, od 12,10 časova do
19. 07. 2011. godine, s tim što je ostatak kazne dužan izdržati nakon
pravosnažnosti presude.  
Obavezuje se optuženi da ovom Sudu po osnovu troškova krivičnog postupka plati
iznos od 800,00 €, u roku od 15 dana po pravosnažnosti presude, pod prijetnjom
prinudnog izvršenja, na žiro-račun ovog suda br. 832-21-37.  
Oštećena Č M. se radi ostvarivanja imovinsko pravnog zahtjeva upućuje na
parnični postupak.  
O b r a z l o ž e nj e
   Optužnicom ODT u Podgorici Kt. br. 807/09 od 06. 08. 2008. godine, stavljeno je na teret optuženom N. R., da je izvršio krivično djelo prinuda iz čl. 165 st. 3 u vezi st. 1 Krivičnog zakonika. Zamjenik ODT-a Z. V. je, zastupajući optužnicu na glavnom pretresu, precizirao istu te izmijenio pravnu kvalifikaciju, stavljajući optuženom na teret izvršenje krivičnog djela teška tjelesna povreda iz čl. 151 st. 1 Krivičnog zakonika te je u završnoj riječi, ostajući kod precizirane optužnice, konačno predložio da sud optuženog oglasi krivim i kazni po zakonu.

Optuženi N. R. u svojoj odbrani navodi da se ne može sjetiti tačnog datuma
kada je to bilo, a zna da je bio maj 2009. godine, kada je M. pozvao telefonom
da se nađu. Ona je bila u Podgorici pa su se dogovorili da se nađu kod njenog
stana gdje je, kada je došao u Podgoricu, čekao na parkingu u ul. J. P. u
blizini stana. Kada je M. došla dogovorili su se,  i to na M. predlog, da idu
na noć ili dvije u Budvu. U Budvu su došli i smjestili se u hotel "B. S." gdje
je on ostavio svoju ličnu kartu i prijavio boravak, dok M. nije imala kod sebe
ličnu kartu. Nakon što su se smjestili otišli su na plažu, gdje su bili do
4:00 sata ujutro, a nakon toga su se vratili u hotel. U hotelu su ostali jedan
dan i jednu noć. Za to vrijeme su izlazili iz hotela, išli u šetnju i u
kupovinu potrebnih stvari. Jednom prilikom, dok su bili u sobi, M. je otišla u
toalet i on je uzeo njen telefon da telefonira pa je otkrio da je M. bila i u
drugoj vezi. Tada je udario jednom M. u predjelu nosa, ne zna da li otvorenim
ili zatvorenim dlanom i izašao iz sobe, a zatim i iz hotela. Rekao je M. da
neće više da je gleda. Kada je izašao iz hotela otišao je u Kazino gdje je
proveo dva-tri sata, kockao se i izgubio novac koji je imao a kada se vratio u
hotel, u sobi je zatekao M.. Htio je da uzme svoju torbicu i kad je uzeo
torbicu M. ga je zamolila da ostane da razgovaraju. Rekla je da hoće da mu
objasni šta se zaista desilo pa su pričali dva-tri minuta i M. mu je rekla da
nije bilo sve tako kako izgleda te predložila da je jedini način da joj
vjeruje, da se uda za njega. Rekao je da hoće da je oženi, pa je pozvao
poznanika B. J., za koga je znao da je u Budvi, sa namjerom da od B. pozajmi
novac, pa se i našao s B., za koje vrijeme je M. ostala u hotelu. Navodi da mu
je novac trebao jer je prethodno u kazinu bio potrošio novac koji je imao. B.
je ispričao da se oženio i da mu treba novac i on mu je prvo rekao da nema
novac a onda su se dogovorili da mu ostavi svoje vozilo u zalog, nakon čega mu
je pozajmio 450 €. Tom prilikom su se dogovorili i da ih B. poveze u Bijelo
Polje. Ovaj novac je pozajmio kako bi platio hotel, ali hotel nije platio, a
lična karta se još uvijek nalazi u hotelu. Dok je bio u hotelu nazvao je oca,
misli da je oca zvao s M. telefona i rekao mu je da se oženio, a M. mu je tom
prilikom rekla da će svojim roditeljima saopštiti kada stignu kući. U Bijelo
Polje ih je dovezao J. a kada su stigli, ušli su u njegovu sobu, gdje su došli
njegovi roditelji i vidjeli da je M. modra u predjelu nosa, pa im je ispričao
šta se desilo i rekao im da je udario M.. Oko 11-12:00 časova ujutro M. mu je
rekla da se predomislia, da sve to nije u redu i da neće da se uda za njega,
nakon čega je napustila kuću. Pojasnio je da je, kada su došli u hotel,
ostavio svoju ličnu kartu a službeniku na recepciji je rekao da njegova
djevojka nema ličnu kartu i oni su mi rekli da to nije problem pa su zadužili
sobu. Pitali su za njeno ime i ona je dala svoje pravo ime. U međuvremenu nije
vadio novu ličnu kartu, niti je odjavljivao postojeću koja mu je ostala u
hotelu. Dalje je pojasnio da je, kada je vidio poruku u telefonu, to rekao M.,
pa je došlo do otimanja oko telefona a tom prilikom su se grubo otimali, čak
su i pali na pod. M. je, nastojeći da mu otme telefon pokušala i da ga udari,
ali to nije bitno, a nakon toga je on nju udario. Navodi da su M. i on bili u
vezi negdje oko četiri godine prije kritičnog događaja, znalo se desiti i
ranije da on i M. odu skupa iz Bijelog Polja a jednom prilikom su, bez znanja
roditelja, otišli do Sarajeva na dva-tri dana ali je M. otac preko prijatelja
saznao gdje su i došao po M.. Pojasnio je da je kritičnog dana M. pozvao
između 15:30 i 17:30 časova iz Bijelog Polja a negdje oko 20:00 časova je
krenuo za Podgoricu i stigao u Podgoricu negdje oko 22:00 časa gdje je pola
sata čekao na parkingu, nakon čega je M. izašla. Kad je stigao u Podgoricu,
zvao je M. više puta da javi da je stigao a onda da je požuruje da se sprema.
Koristio je  telefon br. 06X/XXX-XXX, a ovo mu je majkin telefon koji je to
veče pozajmio od majke i to je pri-pejd broj, a M. je zvao na broj telefona
06X/XXX-XXX ili 06X/XXX-XXX, koje M. koristi. Kad su krenuli iz Podgorice M.
je pričala telefonom sa drugaricama S. K. i J. R. a ne zna da li su one zvali
M. ili M. njih i tom prilikom M. im je rekla da ide s njim na jednu noć u
Budvu, a kad njena sestra Nevena bude zvala da kažu da je kod njih i da uči.
Kad su bili u Budvi, sjeća se da se porukama dopisivala sa sestrom Nevenom a
ne može se sjeti da li se čula sa njom, ali za poruke je siguran. Misli da joj
je telefon svo vrijeme bio upaljen, dakle u funkciji, ne zna što ne bi bio u
funkciji. Ne može se sjetiti tačno, ali misli da je bilo oko 18:00 časova
prvog dana njihovog boravka u hotelu, kada je u M. telefonu našao poruku i
udario M., dakle, oni su stigli uveče, bili na plaži do 4:00 časa, a narednog
dana u 18:00 časova ovo se desilo, a od udarca M. nije gubila svijest.
Pojasnio je da je, kada su se počeli otimati, on sjedio na krevetu, a onda je
ustao, držao je telefon u ruci a M. je pokušavala da ga uzme. Tom prilikom M.
je pala  a i on je u otimanju pao, moguće da su udarali prilikom otimanja u
stvari, u neki sto i krevet. Navodi da su jeli dok su bili u hoteli jer je on
kupovao neke sendviče, grickalice, čips. Navodi da su se M. i on sa B. našli
iste noći kada je udario M. negdje oko 22:00 časa ispred SUP-a u Budvi, koji
se nalazi odmah do hotela. Te noći su pošli za Bijelo Polje, gdje su stigli
negdje oko pola 1:00 do 1:00 čas posle pola noći, a kada su došli kući tu su
bili njegovi roditelji, stric A. i sestra. Pojasnio je da je sa M. u vezi
četiri godine, za koje vrijeme je bilo nesporazuma i svađa, a M. mu je rekla
da je njena porodica protiv njihove veze, pa su se gledali tajno. Ne može
objasniti odakle M. povrede koje su navedene u optužnici, kao što ne može
objasniti ni zašto ga terete za prinudu prema M., jer je M. udario jednom u
predjelu nosa, kojom prilikom joj je pošla krv iz nosa, i više je nije udarao.
Kada su izlazili iz hotela, malo joj je bilo modro oko nosa ispod očiju, ali
vrlo malo, a kada su došli kući bilo joj je modro ispod očiju, bila je u
haljinici bez rukava  i nisu joj se vidjele nikakve povrede, niti joj je on
povrede nanio. Dalje je pojasnio da su M. i on bili u Sarajevu prije četiri
godine, misli da je to bilo 2007. godine, kada je M. imala 17 godina, a ovo se
sjeća jer mu je tom prilikom M. otac rekao da, ako se M. ne vrati, može da mu
stavi na teret da je oteo maloljetnicu. U završnoj riječi se pridružio
završnoj riječi svog branioca.
       Branilac optuženog u završnoj riječi je naveo da su u predmetnoj krivično pravnoj stvari činjenice koje se odnose na tešku tjelesnu povredu kod oštećene u vidu preloma nosnih kostiju sa dislokacijom, kao i neke lake povrede nastala radnjom optuženog koji je priznao da je oštećenu udario šakom ili pesnicom u predjelu nosa, dok ostale činjenice koje se odnose na potres mozga, te drugih pedeset devet raznih povreda nisu plod djelovanja njegovog branjenika, a potres mozga čak nije ni medicinski verifikovan, već je isti rezultat anamnestičkih podataka koje je dala oštećena. Ukazao je da se ta činjenica mora dovesti u vezu sa iskazom oštećene kao cjelina, te da je, s obzirom na okolnost pod kojima je njegov branjenik oštećenoj nanio tešku tjelesnu povredu očigledno da je to uradio iz nehata, zbog čega smatra da se radi o teškoj tjelesnoj povredi iz čl. 151 st. 4 Krivičnog zakonika. Smatra da bi u konkretnom slučaju bilo mjesta izricanje kazne zatvora koja je srazmjerna vremenu provedenom u pritvoru.
       U dokaznom postupku sud je saslušao svjedoka oštećenu Č M., svjedoke N. A., Č. M., K. S., R. J., Ć. Z., N. M., J. B., po saglasnom predlogu stranaka pročitao nalaz i mišljenje vještaka medicinske struke Prof. dr. D. Č. od 16. 07. 2009. godine i vještaka saslušao neposredno na glavnom pretresu, izvršio uvid u jedanaest fotografija oštećene, pročitao dopis "T-elenor"-a od 18. 02. 2011. godine, "M-Tel"-a od 10. 02. 2011. godine, dopis hotela "M. S." od 09. 02. 2011. godine, pročitao izvještaj za policiju od 23. 05. 2011. godine, izrvšio uvid u listing telefona, koji je koristila oštećena, dostavljen sudu od "Telecom"-a Podgorica, po saglasnom predlogu stranaka pročitao nalaz i mišljenje vještaka za telekomunikacije B. P. od 06. 06. 2011. godine i vještaka saslušao neposredno na glavnom pretresu, po saglasnom predlogu stranaka pročitao dopunu nalaza vještaka medicinske struke datu van glavnog pretresa na zapisniku od 05. 07. 2011. godine i dopunu nalaza vještaka za telekomunikacije B. P. od 20. 06. 2011. godine, pročitao izvod iz kaznene evidencije na ime optuženog N. R. br. 1803 od 01. 09. 2009. godine, pročitao izvod iz kaznene evidencije na ime optuženog N. R. od 11. 07. 2011. godine, predloge Osnovnom sudu u Bijelom Polju od 12. 07. 2011.  godine i Rješenja osnovnog suda u Bijelom Polju Kv. br. 22/2011 i Kv. br. 715/2010.
   Oštećena Č M. , u svom iskazu u prethodnom postuku je navela da je dana
22. 05. 2009. godine oko 22:00 časa izašla iz svog stana koji se nalazi u ul.
S. J. P. br. 6, prešla je ulicu i trotoarom se uputila pored tržnog centra
"Palada" u pravcu Ekonomskog fakulteta. Bila je sama, a imala je namjeru da
ode na Stari Aerodrom kod drugarica R. J. i K. S., sa kojima se druži i kojima
je bila rekla da će doći te večeri. Kad se nalazila na trotoaru između prvog
solitera i "Palade", gdje se nalazi park, odjednom joj je neko prišao s leđa i
uhvatio je s obje ruke za ramena. Prepala se, misleći da je neki lopov obzirom
da je sa sobom imala torbicu, ali kad se okrenula vidjela je njenog bivšeg
momka N. R. On je ugurao u vozilo, koje je bilo parkirano na Bulevaru odmah do
trotoara i smjesetio je na suvozačevo sjedište. Prepala se, pa od straha nije
uspjela ni da vrisne. Kad je ušla u vozilo, R. je rekao da joj je bolje da
ćuti jer nije u situaciji da bira i skrenuo desno, u ulici pored MUP-a, a onda
pored zgrade televizije "In" u pravcu ul. Svetozara Markovića. Vozilo se, kad
je ušla, odmah zaključalo automatski, tako da se vrata sa njene strane nisu
mogla otvoriti. U toku vožnje je pokušala da lupa u staklo od suvozačevih
vrata i da vrišti, međutim tada je on otvorenom šakom udarao po glavi, kako bi
je ućutkao. Ona mu je stalno govorila da je pusti, da je vrati kući, a nije ga
pitala gdje je krenuo i šta namjerava sa njom, već je samo rekla "šta hoćeš ti
od mene?". Sve se ovo dešavalo dok su se kretali pored Tehničkog fakulteta i
"Delte", pa se od straha nije smjela pomjeriti a kamo li da uzme telefon. Za
svo vrijeme upućivao joj je prijetnje da joj je ostalo još pola sata da živi,
a da će nakon toga da je ubije, a predpostavlja da je razlog za takvo njegovo
ponašanje to što sa njim nije htjela da ima ništa. U toku vožnje joj je
upućivao više uvreda i jedino dok je bila pasivni slušalac, nije je fizički
maltletirao, a čim bi pokušala da lupa u staklo ili da otvori vrata on bi je
udarao. Uputili su se u pravcu Cetinja i kad su naišli na radove na putu R. je
na jednom proširenju zaustavio vozilo, pa je pokušala, obzirom da nije bilo
vozila ni sa jedne ni sa druge strane, da ga smiri govoreći mu da je vrati, da
ga neće prijaviti policiji, međutim, on na te njene riječi nije ništa
odgovarao. Kad je naišla kolona vozila iz suprotnog smjera pomislila je da joj
je to prilika da se oslobodi od njega i počela je da vršti i lupa u staklo, a
to je radila dok se vozilo nalazilo na proširenju, međutim, on joj je stavio
ruku na usta i počeo da je udara u predjelu glave, prvo šamarima pa pesnicama
i misli da je tada zadobila povredu nosa, jer joj je potekla krv. Sjeća se kad
su s tog proširenja krenuli i uputili se ka Budvi-Bečićima, on je parkirao
vozilo na jednom neosvijetljenom parkingu pored nekog odmarališta na kojem je
bilo nekoliko parkiranih vozila. Misli da je tada R. uzeo torbicu, a možda i
prije, jer se sa torbicom branila dok je on udarao, stavljajući je na glavu da
se zaštiti. Tada je joj zazvonio telefon, zvala je sesta i R. se uspaničio,
ali na poziv nije odgovorila. Sestra je ponovo zvala nakon izvjesnog vremena
dok su se nalazili na istom mjestu, gdje su proveli čitavu noć. R. je natjerao
da se javi i da kaže kako je sve u redu i da kaže da će da ostane kod
drugarica i da neće biti te noći na stanu već će spavati kod drugarica.
Pojasnila je da je drugarice nisu zvale da pitaju što nije došla iz razloga
što je ona njih nazvala prije nego što su izašli iz Podgorice, a R. je
nagovorio da nazove, govoreći joj da će je drugarice zvati kao i njeni
roditelji, i nagovorio je da kaže da je dobrovoljno otišla sa njim na more i
da se ne javljaju njenim roditeljima. Za svo vrijeme te noći, od kad je ubacio
u vozilo, nije izlazila nigdje, čak ni u toalet, a nije ni on. Dok su se
nalazili na parkingu, misli da je nekoliko puta gubila svijest, što je
zaključila po tome jer je on osvješćivao a budila se mokre kose pa je
predpostavila da je budio vodom, a vodu je imao u kolima, misli u flaši od
litar i po. Na parkingu, obzirom da je povraćala, R. je otvorio vrata i držao
je dok je povraćala. Navela je da imala dva telefona i oba telefona su bili
kod R isključeni, a sledećeg dana, ujutro dok su još bili na parkingu, kad je
iste uključila vidjela je da ima veći broj propuštenih poziva od strane
roditelja i sestre. R. joj je tada rekao da im se javi i kaže da je sve u
redu, da će ostati još malo kod drugarice da uči, što je ona i uradila u
razgovoru sa majkom i sestrom. Nekoliko puta su se sa parkinga provozali pa se
opet vratili na isto mjesto. Toga dana prvi put je izašla iz vozila posle
podne na tom istom parkingu, a iz vozila je izašla kako bi obavila fiziološke
potrebe. Imala je modrice ispod oka, a misli da je ruke obrisala maramicom i
nisu joj bile krvave. Ponovo je pukušala da R. nagovori da je vrati kući,
govoreći mu da će sve to što je tukao pokriti šminka i da ga neće prijaviti
policiji ali on bi obično reagovao tako što je iz vozila uzeo nož za ručavanje
i pred njom vrh noža grijao upaljačem i tim nožem joj prijetio. Za svo vrijeme
tog dana ni jedno od njih nije ništa jelo, već su se čitavo vrijeme nalazili
na parkingu. Uveče 23. 05. 2009. godine, kada je uključio auto da se
provozaju, došao je do neke prodavnice, izašao je iz vozila i kupio neke
grickalice i vodu. Dok je on bio u prodavnici ona je bila zaključana u vozilu,
jer ih je R. zaključao spolja. R. je uzimao njene telefone i slao poruke
njenom društvu, a nekad joj je davao telefon da ona zovne, govoreći joj šta da
govori, pa je tom prilikom zvala majku i sestru i govorila im da uči i da je
sve u redu. Tada su vozilom otišli na neko proširenje pored puta. Ne može se
sjetiti da li je prethodne večeri spavala na parkingu, a spavala je 23. 05.
2009. godine. Kad je R. vidio tog jutra kako izgleda zaprepastio se i pitao je
može li se pokriti to šminkom pa je ona stavila puder. R. je tada pozvao nekog
svog druga i dogovorili su se nešto u vezi auta, valjda da mu taj drug da neki
novac a on njemu auto kao garanciju za novac. Misli da je tražio oko 400/500
€. Ovaj njegov drug je Bjelopoljac i pristao je, pa je došao kod njih jer se
R. vratio na prvi parking. Ovaj njoj nepoznati momak nije mogao da parkira
vozilo gdje su se oni nalazili pa je tražio da se nađu u Budvi, ali mu je R.
rekao da se nađu kod hotela "S." na skretanju prema Bečićima, pa je ovaj momak
došao svojim vozilom, misli crne boje i obojica su izašli iz vozila, a R. ih
nije upoznao, nakon čega se R. vratio u auto i rekao joj da je sa ovim drugom
dogovorio da se nađu malo kasnije. Prije nego što se R. našao sa ovim drugom,
uključio je jedan njen telefon pa je tražila da se javi kući jer će vjerovatno
pretpostaviti da nešto nije u redu čim se ne javlja, pa je isključio telefon
kako ih ne bi našli preko uključenog mobilnog telefona. Kad je tata zvao, R.
joj je dozvolio da se javi ali pod prijetnjom da pazi šta će da priča i tada
joj je tata rekao da ima utisak da nešto nije uredu, na šta je ona ćutala, pa
je tata  pitao da li je sve u redu, na šta je R. uhvatio i ona je tada rekla
da je sve u redu. Sestra je porukom tražila da dođe kući da ručaju zajedno, R.
joj je poslao u njeno ime poruku da ima neki mali problem i da zbog toga nije
došla kući ali da će doći ubrzo, pa je posle toga ponovo isključio telefon.
Nakon što su se R. i ovaj drug dogovorili da se ponovo nađu, vratili su se na
onaj parking od prve večeri i na tom mjestu je razgovarala sa ocem. U jednom
momentu je otvorila vrata i počela da trči, međutim on je vidio, potrčao za
njom i uhvatio je, a to je bilo 24. 05. 2009. godine oko 19:20 časova. Kada je
stigao, uhvatio je rukom za usta i pritisnuo za nos, što je mnogo zaboljelo.
Vratio je u vozilo, izudarao je po leđima, kukovima i glavi, pesnicama i
šakama. Štitila se dok je udarao pesnicama u glavu, a onda je udarao u
predjelu leđa i rukom povukao za kosu, pa joj stavio glavu u njegovo krilo i
nastavio udarati po leđima. Nakon ovih udaraca on je uključio auto i krenuo u
pravcu Budve da bi se našao sa ovim drugom. Ona kao da je bila polusvjesna a
to bi opisala riječima gleda a ne vidi, sluša a ne čuje. Ne zna gdje se on
našao sa ovim momkom a zna da je s vremena na vrijeme telefonirao i da je bila
noć, dok ne može da napravi razliku kad je spavala a kad je gubila svijest.
Sjeća se da je te večeri obećala R. da pristaje na sve, da hoće da se uda za
njega, a sve iz razloga što je vidjela priliku da spasi samu sebe. Vidjela je
R. kad je izašao iz kola i ispred auta se našao sa ovim drugom. Navodi da je,
dok su bili zajedno, R. tražio od nje da bude sa njim, da mu se vrati, što mu
je ona bila obećala, ali ne zna kad. Ništa nije jela svo vrijeme, a on je jeo
grickalice koje je kupio drugi dan. Pojasnila je da je fiziološke potrebe
obavljala samo jednom, dana 23. 05. 2009. godine, iza vozila. Obećanje da će
se udati za njega, R. je dala nakon što se vratio od druga i uzeo od njega
pare. R. je, nakon što mu je to obećala, nazvao roditelje i rekao da će doći
kući, ali da neće doći sam nego s njom, jer su njegovi znali da su ranije bili
u vezi. Pitao ih je da li može da se oženi s njom, a kasnije joj je rekao da
su ga pitali da li je dobrovoljno pristala ili je oteo. R. je sasvim ubijedila
da će se udati za njega, iz kog razloga je bio srećan, pa joj je rekao da će
nazvati druga, koji se inače vraća za Bijelo Polje da se vrate skupa, dok je
vozilo R. oca ostalo parkirano na parkingu u Budvi. Ovaj momak, kojeg je on
nazvao B., došao je za njih vozilom na parking, gdje su se nalazili i sjeli su
na zadnje sjedište. R. joj je rekao da ne smije da pravi nikakve scene, jer
joj još uvijek nije bio u cjelosti povjerovao, pa za svo vrijeme puta do
Bijelog Polja, nije ni jednim postupkom pokazala da je sa R. bila protiv svoje
volje, jer je bila svjesna da ne smije da pokaže uznemirenost, obzirom da je
to R. drug a ne njen, ali se potajno nadala da će u slučaju da ih policija
zaustavi nešto preduzeti, ali ih policija nije zaustavljala. R. je u toku puta
za Bijelo Polje nekoliko puta s njenog telefona zvao roditelje i potvrdio im
da se ženi i da dolazi s njom. Na putu do Bijelog Polja nisu nigdje stajali da
jedu i obavljaju fiziološke potrebe ali se potajno nadala da će u slučaju da
ih policija zaustavi nešto preduzeti. Ovaj drug ih je dana 25. 05. 2009.
godine oko 02-03:00 časa doveo do R. kuće. Kad su izašli iz vozila R. je
ponovo s njenog telefona zvao roditelje i rekao im da su umorni od puta, da ne
bi večeras ništa razgovarali i da uđu u kuću, ali da odmah uđu u njegovu sobu.
Predpostavlja da je htio da je sakrije, da je njegovi ne vide kako izgleda, a
rekao joj je da će, kad njegovi ujutro odu na posao, u apoteci kupiti neku
kremu. Kad su ušli u sobu došli su njegovi roditelji. Svjetlo u sobi nije bilo
uključeno pa je on zaklonio leđima da je njegovi roditelji, koji su  stajali
na vratima sobe, ne vide, jer je bilo uključeno svjetlo u hodniku. Oni su
htjeli da se pitaju s njom i uključili su svjetlo, te ga je otac pomjerio
ispred nje i kad su je ugledali  njegova majka je počela da vrišti i plače, a
otac je počeo da se hvata za glavu, govoreći mu šta je napravio. Tada joj je
R. sugerisao da njegovim roditeljima kaže da je sa njim dobrovoljno, a oni su
ga pitali šta joj je to uradio što tako izgleda. Tada joj je njegov otac rekao
da ispriča sve i da se osjeća sigurnom u njihovoj kući, što je ohrabrilo i ona
im je, pošto je od R. tražila da izađe iz sobe, sve ispričala. R. je nekoliko
puta otvarao vrata a kasnije je i on ušao u sobu i na njene riječi govorio
roditeljima da laže i da ne treba da joj vjeruju. Njegovi roditelji su je,
obzirom da je počela od straha da se trese i zamuckuje, ogrnuli ćebetom i dali
joj čašu vode da popije govoreći joj da se smiri. Pokušala je da rekonstruiše
čitav događaj u koji su oni povjerovali. Svo vrijeme R. majka i sestra su
plakale. Bilo je oko 13-14:00 časova kada je taksijem krenula svojoj kući. Kad
je došla, u kući nije bilo nikog, pa pošto su joj bili prazni mobilni
telefoni, s fiksnog telefona je zvala majku i tatu i rekla im da odmah dođu,
nakon čega su odmah došli brat i majka koji su je, kad su vidjeli kako
izgleda, odveli u Klinički centar Crne Gore, gdje se liječila na odjeljenju
neurohirurgije od 25. 05. do 28/29. 05. 2009. godine. Posle izlaska sa
neurohirurgije otpuštena je na kućno liječenja da bi nakon četiri dana bila
primljena na ORL gdje je operisana 04. 06. 2009. godine zbog preloma nosa,
gdje je ostala do 15. 06. 2009. godine. Tvrdi da je za svo vrijeme boravka od
22. 05.-25. 05. 2009. godine sa R. bila protiv svoje volje, jer više od godinu
dana sa njim nema ništa, te da je svo vrijeme trpjela veliki strah i povrede.
Pridružila se krivičnom gonjenju protiv optuženog i postavila imovinskopravni
zahtjev. Na glavnom pretresu je, ponavljaući svoj iskaz, navela da se ne sjeća
da je sa optuženim bila u hotelu "B. S.", odnosno da tamo nije bila, jer u
ulici gdje je hotel "B. S." ima porodični stan, a ima ključ od stana, pa je
mogla uzeti ključ i otići u stan, a ne u hotel. Pojasnila je da se, prije nego
što je stavio u svoje vozilo, nije čula sa R., dakle, niti je ona zvala njega,
niti on nju, a sa R.om se u Podgorici gledala nekada davno, kada je bila u
trećem razredu Srednje škole, koju je učila u Podgorici i tada je bila u vezi
sa R., a to je bilo u toku 2007. godine i veza je trajala nekih 4 mjeseca,
nakon čega je R. više puta pokušavao  da se pomire, ali ona nije htjela, zbog
čega je on više puta uznemiravao, pa je to morala da prijavi policiji. Navodi
da je u toku 2007. godine jednom prilikom boravila sa R. u Sarajevu, tada je
bila u Podgorici bez roditelja i bez njihovog znanja je pošla sa R. u Sarajevu
i otac je došao po nju. Pojasnila je da ima položen vozački ispit ali loše
upravlja vozilom a konkretnom prilikom nije razmišljala, niti joj je padalo na
pamet da li se vozilo može otvoriti iznutra. Dalje je pojasnila da je najviše
udaraca od R. dobila po glavi a dobijala je i po cijelom tijelu, po bedrima,
leđima, slabinama, ramenima i po listovima podkoljenice o čemu posjeduje
fotografije koje je snimio njen otac 25.05. u Urgentnom centru, a ima slika
koje su  snimane i narednih dana. Kad je tata slikao u Urgentnom bila je u
haljini a ima i druge fotografije, gdje je bila u bijeloj pidžamici a ove
fotografije je snimao takođe njen otac dva ili tri dana nakon što je izašla iz
bolnice. Nakon izvršnog uvida u fotografije, se izjasnila da su fotografije od
2-11 snimljene prvi dan kada je izašla iz bolnice a na prethodnom glavnom
pretresu na te okolnosti se izjasnila drugačije iz razloga što je u bolnici
provela tri dana ali su fotografije snimljene prvi dan nakon što je izašla iz
bolnice, a ne tri dana, dok je fotografija 1, na kojoj se vidi njena glava,
snimljena isti dan kada je primljena u bolnicu. Ustvrdila je da nikad nije
boravila u hotelu "B. S.". Nakon čitanja dopunskog nalaza vještaka za
telekomunikacija o kretanju broja koji je, kako to sama potvrđuje, koristila
oštećena za dan 21.05.2009. godine, se izjasnila da je sa optuženim iz
Podgorice pošla dana 21 maja a ne 22 kao što je to navela u svom iskazu, a da
je prilikom davanja svog iskaza permutovala datume.
       Punomoćnik oštećene u završnoj riječi u bitnom je naveo da oštećena nije saglasna sa činjenim opisom i pravnom kvalifikacijom izmijenjene optužnice jer oštećena smatra, u smislu čl. 357 st. 1 ZKP-a da sud nije stvarno nadležan i da treba odbaciti optužnicu, jer je tokom postupka utvrđeno da se u konkretnom slučaju radi o krivičnom djelu otmica iz čl. 164 st. 3 u vezi st. 1 Krivičnog zakonika, u sticaju sa dva krivična djela teška tjelesna povreda iz čl. 151 st. 1 Krivičnog zakonika. Imovinsko pravni zahtjev oštećena će ostvariti u parničnom postupku.
       Svjedok N. A. u svom iskazu navodi da su kritične večeri njen sin R. i M. došli zajedno kod njih kući, a prethodno je R. zvao sa M. broja telefona i rekao je da se oženio, a to je kasnije u razgovoru potvrdila i M., jer je i ona zvala. Oko 24:00 do 1:00 čas po noći su stigli kući i odmah ušli u sobu pa su za njima ušli ona i suprug i pozdravili se sa njima. Vidjela je da M. ima modricu ispod oka a bilo joj je i nešto natečeno, pa je pitala šta je bilo i M. joj je rekla da je udario R., što je i R. potvrdio, govoreći da će razgovarati o tome. Ne zna da li su razgovarali tu noć ili ujutro, a uveče su u dnevnom boravku svi popili kafu i večerali, nakon čega su pošli na spavanje. Misli da su svi ustali oko 12.00 časova sjutradan, s tim što je ona ustala malo ranije, da bih nešto pospremila. Navodi da joj je M. u razgovoru rekla da je između nje i R. došlo do prepirke oko neke poruke od drugog momka i da je to bio razlog što R. udario, ali ne zna da li joj je ovo rekla uveče ili ujutro. Ujutro su popili kafu M., R.,  suprug i ona i dok je R. bio u kupatilu, oko 12-13.00 časova, M. je njoj i suprugu rekla da neće da se uda, da je još mlada i želi da završi fakultet i da se pokajala, pa su joj pozvali taksi i M. je pošla kući. Pojasnila je da je kritičnom prilikom M. bila u kraćoj ljubičastoj haljini, a misli da je bila kratkih rukava. Poznato joj je da su R. i M. bili u vezi, koja je trajala oko četiri godine, da je to bila velika ljubav, da su se zvali telefonima i kupovali jedno drugom poklone. Navodi da suprug i ona nisu uticali na tu vezu a M. joj je bila simpatična, a zna da su M. roditelji branili ovu vezu i to je saznala od M.. Pojasnila je da je M. njihovu kuću napustila fino, ona je ispratila do ulice, gdje su se pozdravile i da nije tačno da je plakala kada je vidjela  M., već se zaplakala kada je ona odlazila iz njihove kuće, a na M., osim povrede oko nosa, nije vidjela druge povrede.
Svjedok Č M. je u svom iskazu u prethodnom postupku, u bitnom naveo da o
konkretnom događaju između N. R. i kćerke M. ne zna ništa, osim iz M. priče, a
kćerku je prvi put vidio u Kliničkom centru, gdje su je supruga i sin dovezli,
nakon što je negdje oko 15:00 časova došla u porodičnu kuću i pozvala majku
telefonom. Na glavnom pretresu je naveo da je običaj u njegovoj porodici da se
svi čuju svakog dana a u kritičnom periodu se sa M. nije čuo jedan dan, ali se
čuo sa njenom majkom i sestrom i one su mu rekle da su se čule sa M.. Navodi
da se sa M. čuo u nedelju, prethodno je zvao i nije mogao da razgovara sa
njom, jer joj je telefon bio isključen. Prilikom tog razgovora je kao roditelj
osjetio da nešto nije u redu pa je, sumnjajući nešto, pošao u Podgoricu da
vidi M. i neposredno se uvjeri da je sve u redu, a prethodno je pozvao
načelinka policije u Bijelom Polju i izrazio sumnju da nešto nije u redu sa
M., iz razloga jer je ranije imala probleme sa R.. Kada je stigao u Podgoricu,
nije našao M., pa je mislio da je ona kod drugarica, pošto zna da ima
drugarice kod kojih uči  i ostao je u Podgorici. U ponedeljak mu je M. u grču
i plaču rekla šta se desilo i ispričala mu sve oko R. ponašanja i
maltletiranja, pa je odmah, kada je dobio saznanje u kakvom stanju je M.
vraćena kući, pošao u policiju i prijavio otmicu kćerke, a svojima rekao da
odmah dovedu M. u Urgentni blok u Podgoricu. Pojasnio je da je rekao da M.
dovedu u Podgoricu, a ne u Bijelo Polje radi ukazivanja medicinske pomoći, jer
je bio u saznanju da je M. mučena od N. tri dana i da joj je slomljen nos, pa
je želio da svojoj kćerki obezbijedi najbolju medicinsku zaštitu. Pojasnio je
da je fotografije, koje se nalaze u spisima predmeta slikao br. 1 u bolnici a
fotografije od broja 2 do 11 prvi dan, nakon što je kćerka izašla iz bolnice.
Svjedok K. S., u svom iskazu pred istražnim sudijom navodi da je drugarica sa
M., da studira u Podgorici i sa drugaricom J. stanuje kao podstanar na Starom
Aerodromu. Ne može se tačno sjetiti koji dan u mjesecu maju je bio, kada je od
M. primila telefonski poziv, u kome joj je M. rekla da ide u Budvu sa N. R.
Bilo joj je čudno što joj je M. to saopštila preko telefona, jer sa njom nije
imala nikakav dogovor, da bi je ona u vezi ovoga obavještavala. Nije sigurna
da li se M. dogovorila sa J. da kod njih dođe taj dan, a ne zna zbog čega M.
nije zvala J., već nju. Navodi da N. R. poznaje iz Bijelog Polja i poznato joj
je da je M. nekad davno bila sa njim u vezi, ali da ga u zadnje vrijeme nije
pominjala. Kasnije je od M. roditelja saznala da je N. R. M. natjerao da je
nazove i kaže da je sa njim, kako bi se opravdala što neće doći. Ranije se
dešavalo da M. noći kod njih, ali ne zna da li se sa J. te večeri dogovorila
da spava kod njih. M. joj u telefonskom razgovoru nije rekla šta da kaže
njenim roditeljima ako budu zvali, a M. sestra je zvala J. nakon dan dva od M.
poziva. Na glavnom pretresu je izmijenila svoj iskaz, pa je navela da je M.,
koliko se sjeća-jer je prošlo izvjesno vrijeme, taj dan bila kod nje i J.
kući, pa je pošla svojoj kući, ali je trebala da se vrati i da sa J. nastavi
učenje. Međutim, M. je zvala preko telefona i rekla da ide sa R., što joj je
bilo čudno jer je znala da nije imala kontakt sa R.om, niti su ga pominjale.
Čini joj se da je M. zvala još jednom taj dan ili sjutradan i rekla da se
vraćaju, ali to nije sigurna, navodeći da je o tome pričala kod istražnog
sudije. Pojasnila je da je, kada je davala iskaz kod istražnog sudije
ispričala sve kako je bilo, a sada ne može baš svega da se sjeti, a nakon što
je upoznata sa razlikama u iskazu je navela da je kod istražnog sudije čula
šta je konstatovano na zapisniku koji je potpisala, pa ne može pojasniti
razlike u iskazu, a kod istražnog sudije je pričala istinu i ostaje kod iskaza
koji je tada dala jer se tada bolje sjećala i znala šta se dešavalo.
Svjedok R. J. u svom iskazu na zapisniku kod istražnog sidije navodi da je
drugarica sa Č M., inače je student i stanuje sa K. S. u Podgorici. Poznato
joj je da je M. zvala S. i rekla joj da je sa R.om, ali ne zna zbog čega je
obavještavala S., niti joj je bilo šta drugo u vezi toga poznato. Zna da su N.
R. i M. ranije bili u vezi. Navodi da je M. često dolazila kod nje i S. na
stan, pa se dešavalo i da prenoći, a kad hoće da dođe javi im telefonom. Ne
može se sjetiti da li su M. i ona imale bilo kakav dogovor da se vide u
periodu od 22. 05. do 25. 05. 2009. godine. Navodi da je M. sestra zvala
telefonom, pa joj je rekla da se M. javila S. da je otišla sa R. u Budvu,
misli da je to bio posljednji dan kad se M. nije javila porodici, a da je
sjutradan već bila kod svojih. Na glavnom pretresu je navela da je M. trebala
da dođe kod nje i S. te večeri, jer je trebalo da uče, a M. je prethodno to
jutro bila kod njih. Međutim, M. se toga dana javila S. da neće doći, jer je
sa N. R., što im je bilo čudno. Pojasnila je da se ne sjeća u kom dijelu dana
je M. zvala S. da joj kaže da neće doći i da je tog dana pokušavala dobiti M.,
ali joj je telefon bio isključen. Sjutra veče je zvala M.a sestra i pitala je
li M. kod njih ali joj nije ništa rekla, nije rekla da je M. sa R. Navela je
da se, kada je davala izjavu kod istražnog sudije sjećala događaja i govorila
istinu a nakon ukazanih razlika u kazivanju pred istražnim sudijom i na
glavnom pretresu je navela da je bila bolesna kada je davala izjavu kod
istražnog sudije i to je saopštila istražnom sudiji, ali je rekla da može dati
iskaz. Ostala je kod iskaza datog na glavnom pretresu, da je M. toga dana bila
kod njih i da je trebala da dođe kasnije a nije se mogla sjetiti da li je K.
S. bila kući kada je M. bila kod njih.
Svjedok Ć. Z. u svom iskazu u prethodnom postupku navodi da je u hotelu "B.
S." u Budvi, zaposlen kao recepcioner u zadnjih godinu dana. Dana 23. 05.
2009. godine, dok se nalazio na svom radnom mjestu, došli su lica N. R., koji
je kod sebe imao ličnu kartu, i Č M., koja nije posjedovala nijedan
identifikacioni dokument kod sebe, pa je podatke dala usmeno. Tražili su sobu
na jednu noć i smješteni su u sobu br. 202. Navodi, da su ovo dvoje lica bili
sasvim normalnog izgleda i ponašanja i  na njima nije bilo ništa što bi mu
dodatno skrenulo pažnju, a nisu postojale bilo kakve povrede kod djevojke koja
se predstavila kao Č M.. Ovo dvoje lica  je tada prvi put vidio, a djevojka
nije pokazala nikakve znake da je eventualno sa ovim mladićem došla protiv
svoje volje. Dalje navodi, da se dana 24. 05. 2009. godine, ponovo nalazio na
svom radnom mjestu, kada je došao N. R. i pitao ga da li može da produži
boravak za još jedan dan i rekao da će boravak platiti odjednom, kad budu
odlazili iz hotela. Sledećeg dana 25. 05. 2009. godine došao je na posao  u
14:00 sati i tada mu je kolega sa recepcije rekao da su N. i Č napustili hotel
dana 24. 05. 2009. godine u popodnevnim satima ne plativši troškove, a dana
25. 05. 2009. godine su provjerili šta je sa njima, jer se nisu pojavili tog
dana u vrijeme kada je trebalo da napuste hotel i plate troškove. Navodi da je
lična karta N. R. još uvijek u hotelu i da je potpuno normalno da se troškovi
plaćaju kad gosti napustaju hotel i tada im se vraća lična karta. Kolega mu
nije rekao da je vidio bilo šta neobično na N. i Č., niti je njihovo ponašanje
na to ukazivalo. Na glavnom pretresu je, ponavljajući iskaz, pojasnio da je
evidentirao boravak optuženog i oštećene u hotelu s tim što je on imao ličnu
kartu pa je to evidentirao, a evidentirao  je i drugu osobu, jer je ona dala
svoje podatke. Naveo je da nije iskusan da bi mogao reći da je praksa hotela
da se gosti registruju bez ličnih dokumenata, ali u konkretnom slučaju jedno
od njih dvoje je imalo lična dokumenta pa je to upisao, a smatrao je da je u
redu da po kazivanju registruje i drugo lice. Dalje je pojasnio da je
recepcija normalno osvijetljena, vidi se kao i u svakom drugom objektu a kada
je primio ova lica, razgovarao  je sa oboje i oni su bili možda na 1m od
njega, jer je on stajao za recepcijom sa jedne a oni sa druge strane. Nije
vidio da je iko od njih bio povrijeđen, a misli da bi to vidio. Kada je primio
ove goste sačinio je prijavu boravka i ista je vjerovatno predata policiji.
Misli da je oštećena bila osoba nižeg rasta i da je imala neku plavkastu kosu
i sigurno nije bila debela. Siguran je da je osoba muškog pola koja je
boravila u hotelu optuženi, koga je pokazao u sudnici, a siguran je da je
osoba ženskog pola oštećena Č M., koju je pokazao u sudnici.
Svjedok N. M., u svom iskazu navodi da su njegov sin i M. Č dosta godina u
vezi, a to zna jer je mnogo puta sinu i M. davao auto, a M. je često boravila
i kod njih kući. Kritičnom prilikom R. im je javio da se oženio, pa su tu noć
došli i ušli u sobu. Navodi da je kod M. vidio modricu ispod oka, pa je pitao
šta je to i R. mu je rekao da su imali nesporazum i da je udario M., ali da je
sada sve u redu, što je potvrdila i M.. Navodi da je, dok su sjedjeli, pitao
M. da obavijesti njene roditelje, ali je ona rekla da ne zove i da će im ona
javiti. Navodi da su ujutro svi pili kafu, a znajući da su M.i branili ovu
vezu, insistirao je da jave njenim roditeljima, ali je M. u jednom trenutku
rekla da hoće da ide svojoj kući, pa joj je dao 5 € i pozvao taksi, i M. je
otišla. Pojasnio je da je M. te noći bila ekstra raspoložena, pila je kafu,
pušila cigaretu, jela kiflice koje je kupio u pekari i razgovarala sa
prisutnima. Misli da je te noći bila u nekoj kratkoj haljini, bez rukava a
nije obraćao pažnju da li je bila našminkana i je li imala na licu puder.
Dalje je pojasnio da su R. i M., prije ovog događaja, dolazili zajedno kod
njega u posjetu u bolnicu, gdje se nalazio u periodu 2009. godine, te da je
kritične večeri kod M. primijetio samo povredu ispod oka i odmah je reagovao,
a nije vidio druge povrede.
Svjedok J. B., u svom iskazu navodi da je sve što zna o predmetnom događaju to
da je u kritično vrijeme bio u Budvi, pa su N. R. i Č M. došli sa  njim u
Bijelo Polje. Pojasnio je da ga je  prethodnog dana R. zvao telefonom i pitao
kad će za Bijelo Polje pa mu ja rekao da će ići sjutra, tako da je sjutradan
oko 17-18:00 sati došao ispred Opštine u Budvi, i M. i R. su pošli sa njim u
Bijelo Polje. Kada je došao po njih, R. i M. su ga čekali ispred Opštine, gdje
se nalazi i SUP i M. je tom prilikom bila u nekoj haljini, nije zagledao, ali
misli da je bila kratka i bez rukava. Na M. nije primijetio nikakve povrede,
nije ni zagledao, ali nije to primijetio. Navodi da su u prodavnici, prije
Podgorice-u Gornjoj Gorici, stali da kupe sokove, pa su R. i on izašli iz
vozila a M. je čekala u vozilu. Tokom vožnje R. i M. su razgovarali i bili su,
onako, fino, raspoloženi. Pojasnio je da su se R. i on u prodavnici zadržali
nekih 5 minuta, a kada su krenuli nije zaključavao auto, ne zna što bi
zaključavao kad je M. ostala u autu. Navodi da je tokom vožnje R. zvao
telefonom svoju majku i rekao joj da dolaze. Dalje je pojasnio da ga je R.,
kada je bio u Budvi, zvao telefonom i tražio novac na pozajmicu, pa je od
druga pozajmio 500 € i novac dao R. a R. je kao zalogu ostavio vozilo, koje
još uvijek nije vraćeno. Navodi da M. i R.a poznaje iz Bijelog Polja, zna da
su se zabavljali a tu noć, uz put, R. mu je rekao da se oženio. M. mu ništa
nije govorila, a čula je kada je R. rekao da se oženio. Dok su sjedjeli u
vozilu, pozadi, nije mnogo obraćao pažnju na njih ali su se ponašali kao par,
vidio je da su se grlili.
Nalazom i mišljenjem vještaka medicinske struke Prof.dr. D. Č. , koji je
vještak dala na osnovu medicinske dokumentacije izdate na ime oštećene,
konstatovano je da je Č M. zadobila povrede u vidu oguljotine u desnom čeonom
predjelu, potres mozga, manju ranu razderina na grebenu nosa, prelom nosnih
kostiju sa dislokacijom i iskrivljenošću nosne pregrade, te krvne podlive i to
tri u desnom lopatičnom predjelu, tri u lijevom lopatičnom predjelu, na
zadnjoj strani vrata, oguljotine na zadnjoj strani vrata, četiri krvna podliva
u predjelu desne nadlaktice, dva u predjelu desnog ramena, tri u predjelu
lijeve nadlaktice, tri u predjelu lijevog ramena, dva u predjelu desne
podlaktice, dva u predjelu nadlana desne šake, krvni podliv u predjelu lijeve
podlaktice, tri u predjelu lijevog kuka, sedam u predjelu desnog kuka, tri u
predjelu lijeve nadkoljenice, tri u predjelu lijeve podkoljenice, dva na
natplatu lijevog stopala, krvni podliv u predjelu lijevog koljena, dva u
predjelu desnog koljena, četiri u predjelu desne podkoljenice, krvni podliv na
natplatu desnog stopala, oguljotinu na prednjoj strani desne nadkoljenice,
koje povrede prema vještaku u vrijeme nanošenja predstavljaju tešku tjelesnu
povredu, jer je potres mozga sam za sebe teška tjelesna povreda a i prelom
nosnih kostiju sa dislokacijom i iskrivljenošću nosne pregrade sam za sebe
predstavlja tešku tjelesnu povredu. Ostale povrede pojedinačno i zbirno
kvalifikuju se kao laka tjelesna povreda. Vještak nalazi da su navedene
povrede nastale višekratnim djelovanjem tupine mehaničkog oruđa gdje spada i
pesnica i stopalo i druga tupa sredstva. Prelom nosnih kostiju sa ranom
razderinom na grebenu nosa, kao i krvni podlivi oko očiju, nastali su oko 48
časova prije prvih pregleda u Urgentnom bloku, koji su bili 25. 05. 2009.
godine u 17:50 časova. Na glavnom pretresu od 11. 03. 2011. godine, a nakon
izvršenog uvida u jedanaest fotografija na ime oštećene i izjašnjenje oštećene
i svjedoka u pogledu vremena nastanka povreda vještak se izjasnila da su svi
krvni podlivi koji imaju žućkastu nijansu, kao onaj u predjelu desne strane
zadnjice (na fotografiji br. 2, 5, 6 i 7) S.osti oko 6-7 dana, dok su ostali
krvni podlivi - oni koji imaju mrko modrikasto ljubičastu boju nastali   od
3-6 dana prije fotografi S. (fotografija br. 8). Vještak je pojasnila da se
tečni sadržaj, odnosno tečnosti koje se piju, preko bubrega, manje preko znoja
i sl., eliminišu  iz organizma za najdalje 12 h a čvrsti sadržaj se eliminiše
najduže za 24 h, što zavisi od vrste hrane, od stanja sluzokože želuca,
crijeva i slično a u slučaju da osoba tri dana ne jede i pije može da povrati
samo sluz. Dalje je pojasnila da je povreda nosa nastala oko 48 h prije
pregleda, kada je hirurg naveo da je povreda na nosu pokrivena hrustom, pa
otuda zaključak o vremenu nastanka, a što se tiče ostalih povreda, koje je
zadobila oštećena ne može se na osnovu medicinske dokumentacije precizno
izjasniti o vremenu nastanka istih. Na glavnom pretresu od 05. 07. 2011.
godine vještak se izjasnila da isključuje  mogućnost da su povrede u predjelu
glave Č M. mogle nastati jednim udarcem a povrede u predjelu nosa, gdje se
nalazi manja rana razderina, te prelom nosnih kostiju sa dislokacijom i
iskrivljenošću nosne pregrade nisu mogle nastati udarcem otvorenom šakom -
šamarom, već udarcem zatvorenom šakom-pesnicom, a ovim udarcem je mogla
nastati istovremeno i povreda oko lijevog oka. Vještak je, s obzirom na broj
povreda, te na njihovu lokalizaciju - različiti djelovi tijela i različite
strane tijela isključila mogućnost da su sve povrede po tijelu, izuzev glave,
mogle nastati padom ili udaranjem o neke predmete kao što je stolica ili
krevet, navodeći da su neke pojedinačne povrede mogle nastati na taj način,
ali se ne može izjasniti koje. Po mišljenju vještaka, povreda u predjelu desne
zadnjice, odnosno desnog kuka nije mogla nastati mehanizmom pada, prije svega
zbog njene lokalizacije i veličine, a mogla je nastati udarcem predmetom veće
površine ili višekratnim djelovanjem tupine mehaničkog oruđa po principu
"pečat na pečat", odnosno ako je tupo sredstvo djelovalo više puta na istom
mjestu.
       Iz nalaza i mišljenja vještaka za telekomunikacije B. P. , koji je vještak dao na osnovu listinga telefona za broj 06X/XXX-XXX, dostavljen sudu od "Telecom"-a Podgorica, u koji je na glavnom pretresu izvršen uvid, sud je utvrdio da je u periodu od 22. 05. 2009. godine, od 00:35 časova zaključno sa 25. 05. 2009. godine u 14:45 časova korisnik telefonske kartice broja 06X/XXX-XXX ostvario veze posredstvom baznih stanica u opštini Budva u lokaciji Majine, MUP Budva, Budva, Bečići, Avala i Brajići. Dana 22. 05. 2009. godine ostvareno je ukupno dvadeset osam telefonskih kontakata. Korisnik se u periodu od 00:35 časova zaključno sa 13:23 časova nalazio u reonu gradske zone Budva, u 14:14 časova se registruje prisustvo na putnom pravcu Budva-Cetinje, dok se u zoni Rijeke Crnojevića registruje prisustvo korisnika u 15:42 časova pa sve do 22:29 časova. Dana 23. 05. 2009. godine ostvareno je ukupno četrdeset šest telefonskih kontakata, a korisnik se u periodu od 11:21 zaključno sa 20:09 časova kreće u reonu Bečića, nakon čega se registruje prisustvo u reonu gradske zone Budva, gdje ostaje sve do 23:53 časa istog dana gdje se registruje njegov posljednji kontakt sa bazne stanice iz reona gradske zone Budva. Dana 24. 05. 2009. godine u periodu od 00:01 do 20:51 časova ostvareno je ukupno sedamdeset devet telefonskih kontakata, kada se korisnik kreće u reonu gradske zone Budva a od 21:56 do 23:51 časova ostvareno je ukupno deset telefonskih kontakata, kada se korisnik kreće putnim pravcem Budva-Cetinje-Podgorica-Kolašin-Mojkovac-Bijelo Polje i u reonu Bijelog Polja se registruje prvi put prisustvo u 23:51 čas. Na glavnom pretresu vještak je pojasnio da je sa broja koji je bio predmet vještačenja ostvareno ukupno 163 kontakta od čega 85 dolaznih i 78 odlaznih, te da je dana 22.05. u 22:12 do 23:06 korisnik registrovan u reonu opštine Cetinje, reon naselja Rijeka Crnojevića. Na osnovu zabilježenih baznih stanica evidentno je da se dana 23.05. koristnik navedenog broja u periodu od 11:21 zaključno sa 20:09 kreće u reonu Bečića, opština Budva. Nakon 21:03 regustuje se prisustvo u reonu gradske zone Budve gdje se u 23:05 registruje posljedni poziv za ovaj dan iz istog reona. Na osnovu zabilježenih baznih stanica dana 24.05 tokom čitavog dana zaključno sa 20:51 sati nalazi se u gradskoj zoni grada Budve a od 21:56 sati evidentira se kretanje na putnom pravcu od Podgorice, kanjonom Morače, preko Kolašina i Mojkovca do Bijelog Polja gdje se prisustvo po prvi put registruje u 23:51 sati. Dalje je pojasnio da se na osnovu podataka za dan 23.05. korisnik kretao, kao što je rekao, u okviru naselja Bečići, u opštini Budva. Na osnovu podataka iz spisa predmeta ne može se izjasniti da li je telefon za analizirano vrijeme i isključivan jer ne postoje podaci Moneta na osnovu kojih bi se utvrdilo uključenje ili isključenje telefona. Naveo je da je moguće i najvjerovatnije, prema listingu, da se korisnik telefona 23.05. od 21:03 sati do 24.05. u 20:50 sati nalazio u hotelu B. S. sa povremenim kretanjem   u pravcu Slovenske plaže tokom dana 24.05.2009. godine a najduže zadržavanje je bio u reonu moguće hotela B. S., gdje se prvi put registruje 23.05. u 21:04 sati i gdje boravi sve do 24.05. u 20:51 sati. U dopuni nalaza od 20. 06. 2011. godine vještak se izjasnio da se korisnik broja 06X/XXX-XXX dana 21. 05. 2009. godine u periodu od 00:02 časa do 00:39 časova kretao iz reona Momišića preko mosta Vaka Đurovića prema naselju Stari Aerodrom gdje se registruje niz od petnaest kontakata sa posljednjim kontaktom u 02:04 časa. Sljedeći kontakt se registruje u 12:04 časa u naselju Zabjelo, dok od 13:03 časa korisnik ostvaruje kontakte iz naselja Stari Aerodrom sve do 16:38 časova, nakon čega se registruje pomjeranje korisnika iz reona Stari Aerodrom ka naselju Momišići, okolina pet solitera, gdje se zadržava do 20:11 časova kad iz ovog reona ostvaruje posljednji poziv, a u 22:28 časova registruje se prisustvo korisnika na putnom pravcu Podgorica-Cetinje. U 23:35 časova registruje se posljednji kontakt dana 21. 05. 2009. godine iz reona Budve. U nalazu je konstatovano da je sa broja 06X/XXX-XXX na broj 06X/XXX-XXX dana 21. 05. 2009. godine u periodu od 0:32:39 časova do 2:04 časova poslato više SMS poruka, a u 17:25 je registrovan razgovor u trajanju od 663 sekunde.
       Iz dopisa "M S." od  09. 02. 2011. godine sud je utvrdio da su N. R. i Č M. boravili u hotelu "B. S." u Budvi, u sobi 202, u periodu od posle podne 23. do prije podne 24. 05. 2009. godine. Imenovani su najavili rezervacije i za naredni dan 24-25. maj, ali u tom periodu nisu boravili u hotelu.
       Iz izvještaja za policiju hotela "B. S." od 23. 05. 2011. godine, sud je utvrdio da je Hotel, preko šefa recepcije, policiji prijavio dolazak Č M. i N. R. dana 23. 05. 2009. godine, te da su u prijavi navedeni lični podaci, kao i matični broj za navedena lica.
       Dopisom od 18. 02. 2011. godine "Telenor" je obavijestio sud da za broj 06X/XXX-XXX za period od 22. 05. 2009. do 25. 05. 2009. godine, ne posjeduje podatke.
       Dopisom  od 10. 02. 2011. godine "M-Tel" je sudu dostavio listing komunikacija za broj 06X/XXX-XXX u kome je konstatovano da nema dolaznih i odlaznih poziva, niti SMS poruka u peirodu od 22. 05. 2009. do 25. 05. 2009. godine.
       Iz predloga Osnovnom sudu u Bijelom Polju od 12. 07. 2011.  godine, sud je utvrdio da je optuženi N. R. Osnovnom sudu u Bijelom Polju podnio zahtjeve za ponavljanje postupaka K. br. 308/09 i K. br. 578/09, obzirom da mu je suđeno u odsustvu.
        Iz Rješenja Osnovnog suda u Bijelom Polju Kv. br. 22/2011 i Kv. br. 715/2010 sud je utvrdio da je dozvoljeno ponavljanje krivičnog postupka u korist osuđenog N. R., iz Bijelog Polja, završenih pravosnažnim presudama Osnovnog suda u Bijelom Polju K. br. 396/09 i K. br. 826/09.
         Cijeneći provedene dokaze, kako pojedinačno, tako i u njihovoj međusobnoj povezanosti i dovodeći ih u vezu sa odbranom optuženog, sud je nesumnjivo utvrdio da je optuženi N. R. dana 23. 05. 2009. godine u Budvi, u hotelu „B. S.“ teško tjelesno povrijedio oštećenu Č M. na način što je udario zatvorenom šakom-pesnicom u predjelu glave, nanoseći joj tom prililikom  tešku tjelesnu povredu u vidu preloma nosnih kostiju sa dislokacijom i rane razderine na grebenu nosa, kojim radnjama je ostvario sve bitne elemente krivičnog  djela teška tjelesna povreda iz čl. 151 st. 1 Krivičnog zakonika, stavljeno mu preciziranom optužnicom na teret, pa ga je sud oglasio krivim i izrekao mu kaznu kao u izreci presude.
Naime, optuženi u svojoj odbrani navodi da je u maju mjesecu, ne sjeća se
datuma, u sobi, u hotelu “B. S.” u Budvi, udario oštećenu u predjelu nosa, ne
zna da li otvorenim ili zatvorenim dlanom, kojom prilikom joj je pošla krv iz
nosa.
Činjenicu da su optuženi i oštećena boravili u hotelu "B. S." u Budvi, u
periodu od 23. do 24. 05. 2009. godine , sud je utvrdio iz iskaza svjedoka
Ć. Z., dopisa Hotela, izvještaja za policiju, kao i nalaza i mišljenja
vještaka za telekomunikacije B. P., koji je vještak dao na osnovu listinga
telefona koji je koristila oštećena. Prednji dokazi u cjelosti su saglasni u
pogledu bitne činjenice, da su optuženi i oštećena boravili u hotelu “B. S.”
kako to navodi optuženi u svojoj odbrani, iz kog razloga sud nije prihvatio
iskaz oštećene da nikad nije boravila u hotelu "B. S." a ovo posebno kod
činjenice da je svjedok Ć. Z. koji je bio zaposlen kao recepcioner, kao
nepristrasan svjedok koji ne poznaje optuženog i oštećenu, pored jasnog i
doslednog iskaza tokom cijelog postupka da su optuženi i oštećena boravili  u
Hotelu u navedenom periodu, oštećenu i prepoznao na glavnom pretresu a vještak
za telekomunikacije je našao da se korisnik telefonske kartice broja 06X/XXX-
XXX, dakle oštećena, moguće i najvjerovatnije, prema listingu, dana 23.05. do
24.05.2009. godine nalazio u hotelu “B. S.” sa povremenim kretanjem  u pravcu
Slovenske plaže.
Da je oštećena kritičnom prilikom zadobila tešku tjelesnu povredu sud je
utvrdio iz nalaza i mišljenja vještaka medicinske struke D. Č. koja je povrede
oštećene, u vidu preloma nosnih kostiju sa dislokacijom i rane razderine na
grebenu nosa, u vrijeme nanošenja, kvalifikovala kao tešku tjelesnu povredu,
jer prelom nosnih kostiju sa dislokacijom, sam za sebe predstavlja tešku
tjelesnu povredu. Iz nalaza vještaka medicinske struke i pojašnjenja na
glavnom pretresu, sud je dalje utvrdio da je prelom nosnih kostiju nastao oko
48 časova prije prvih pregleda u Urgentnom bloku, koji su bili 25. 05. 2009.
godine u 17:50 časova, iz čega slijedi zaključak da su povrede nastale dana
23. 05. 2009. godine, što je u saglasnosti sa predhodno utvrđenim datumom
boravka optuženog i oštećene u Hotelu. Optuženi se nije mogao izjasniti u
pogledu datuma kada je udario oštećenu, navodeći da se ne može sjetiti tačnog
datuma, a zna samo da je bio maj 2009. godine, dok oštećena u svom iskazu u
predhodnom postupku navodi da je povredu u predjelu nosa zadobila dana 22. 05.
2009. godine, posle 22:00 časa, kada se sa oštećenim nalazila u vozilu, na
jednom proširenju, na putnom pravcu Podgorica-Cetinje, dok na glavnom
pretresu, nakon što je izvršen uvid u listing i pročitan nalaz vještaka, za
broj telefona koji je koristila, navodi da je to bilo 21. 05. 2009. godine,
zbog čega sud nije prihvatio iskaz oštećene u pogledu vremena nanošenja
povrede, jer je njen iskaz kontradiktoran kako sam sebi, tako i  nalazu i
mišljenju vještaka medicinske struke, koji je sud u potpunosti prihvatio,
ocijenivši ga kao jasan, objektivan i u svemu dat shodno pravilima medicinske
struke,  iz koga je sud utvrdio da su povrede nanešene dana 23. 05. 2009.
godine, udarcem zatvorenom šakom-pesnicom.
Optuženi je, postupajući na prethodno opisani način, bio svjestan da preduzima
djelatnost, odnosno da zadaje udarac oštećenoj zatvorenom šakom-pesnicom u
predjelu glave, kojim može povrijediti tjelesni integritet oštećene, pa je na
to i pristao, u čemu se u konkretnom slučaju ogleda njegov eventualni
umišljaj. Ovakav zaključak suda je rezultat provedenog dokaznog postupka, a
nasuprot stavu odbrane da se radi o nehatnom izvršenju predmetnog krivičnog
djela, jer je za sud nesporno da je optuženi bio svjestan da udarcem, koji je
uputio oštećenoj, može kod iste izazvati zabranjenu posledicu u vidu
povrjeđivanja tjelesnog integriteta, pa je zadajući udarac, na to i pristao, a
nikako da je olako držao da, usled njegovog udarca usmjerenog u predjelu
glave, gdje je rizik od nastupanja posledice veći u odnosu na druge djelove
tjela, do zabranjene posledice neće doći. Na ovaj način su se pored
objektivnih stekli i subjektivni elementi bića krivičnog djela teška tjelesna
povreda iz čl. 151 st. 1 Krivičnog zakonika.
Sud iz činjeničnog opisa krivičnog djela stavljenog na teret optuženom
preciziranom optužnicom, izostavio navode da je optuženi u Podgorici i Budvi
teško tjelesno povrijedio oštećenu na način što je dana 21.05.2009. godine oko
22:00 časa u ul. J. P., u Podgorici, silom ugurao u putničko vozilo marke
"Ford mondeo", a zatim vozilom nastavio vožnju u pravcu Budve, za koje vrijeme
je u vozilu zahtijevao od oštećene da pristane da se uda za njega, pa kada je
oštećena to odbila, istu je stisnutim pesnicama i nogama više puta udario u
predjelu glave i tijela, nanoseći joj tom prilikom tešku tjelesnu povredu u
vidu potresa mozga, oguljotine u desnom čeonom predjelu na zadnjoj strani
vrata, na prednjom strani desne nadlaktice, te krvne podlive i to: po tri u
desnom i lijevom lopatičnom predjelu, četiri u predjelu desne nadlaktice, dva
u predjelu desnog ramena, tri u predjelu lijeve nadlaktice, dva u predjelu
lijevog ramena, dva u predjelu desne podlaktice, dva u predjelu nadlana desne
šake, tri u predjelu lijevog kuka, sedam u predjelu desnog kuka, šest u
predjelu lijeve nadkoljenice, dva na natplatu lijevog stopala, dva u predjelu
desnog koljena, četiri u predjelu desne podkoljenice, te krvnog podliva na
zadnjoj strani vrata u predjelu lijeve podkoljenice,  koji navodi se baziraju
na iskazu oštećene, a koji u toku postupka nisu potvrđeni ni jednim provedenim
dokazom. Za ukazati je da je optužnicom ODT u Podgorici Kt. br. 807/09 od 06.
08. 2008. godine, optuženom N. R.u stavljeno je na teret izvršenje krivičnog
djela prinuda iz čl. 165 st. 3 u vezi st. 1 Krivičnog zakonika pa je Zamjenik
ODT-a, nakon provedenog dokaznog postupka, precizirao istu te izmijenio pravnu
kvalifikacijuje stavljajući optuženom na teret izvršenje krivičnog djela teška
tjelesna povreda iz čl. 151 st. 1 Krivičnog zakonika, pri čemu iz činjeničnog
opisa nije izostavio elemente krivičnog djela prinuda, dok je kao vrijeme
izvršenja naveo samo vremenski period između 21. i 25.05.2009. godine, a u
činjeničnom opisu označio kao vrijeme izvršenja 21. 05. 2009. godine.
Naime, optuženom je stavljeno na teret da je teško tjelesno povrijedio
oštećenu u vremenskom periodu između 21. i 25.05.2009. godine u Podgorici i
Budvi, na način što je dana 21.05.2009. godine oko 22:00 časa u ul. J. P., u
Podgorici, silom ugurao u putničko vozilo marke "Ford mondeo", a zatim vozilom
nastavio vožnju u pravcu Budve, za koje vrijeme je u vozilu zahtijevao od
oštećene da pristane da se uda za njega, pa kada je oštećena to odbila istu je
stisnutim pesnicama i nogama više puta udario u predjelu glave i tijela,
nanoseći joj tom prilikom tešku tjelesnu povredu.
Iz nalaza i mišljenja vještaka medicinske struke sud je utvrdio da je povrede
kod oštećene u vidu prelom nosa sa dislokacijom nastala 48 časova prije
pregleda, koji je obavljen dana 25.05.2009. godine iz čega proizilazi da je
ova povreda nastala dana 23.05.2009. godine, o čemu je predhodno detaljno
elaborirano, u kom pravcu je sud i precizirao optužnicu u pogledu vremena
izvršenja djela. Što se tiče ostalih povreda koje je zadobila oštećena vještak
medicinske struke se na osnovu medicinske dokumentacije nije mogla izjasniti o
vremenu nastanka istih, pa je sud radi utvrđivanja činjeničnog stanja na
glavnom pretresu izvršio uvid u fotografije oštećene, koje je slikao njen
otac, a kojima je raspolagao vještak prilikom izrade nalaza i mišljenja, te i
saslušao oštećenu i svjedoka Č M. na okolnosti vremena nastanka fotogafija, a
vještak je pojasnila da su svi krvni podlivi koji imaju žućkastu nijansu, kao
onaj u predjelu desne strane zadnjice, S.osti oko 6-7 dana, dok su ostali
krvni podlivi-oni koji imaju mrko modrikasto ljubičastu boju nastali  od 3-6
dana prije fotografiS.. Oštećena se na glavnom  pretresu izjasnila da su
sporne fotografije snimljene dva ili tri dana nakon što je izašla iz bolnice,
iz čega bi proizilazilo da su snimljene 30/31. 05. 2009. godine, pa dovodeći
to u vezu sa nalazom vještaka u pogledu S.osti povreda proilazi da su nastale
najranije u periodu od 23. do 27. 05.2009. godine. Nakon izvršnog uvida u
fotografije i izjašnjenja vještaka je navela da su sporne fotografije
snimljene prvi dan kada je izašla iz bolnice, što je potvrdio i njen otac u
svom svjedočkom iskazu, a na prethodnom glavnom pretresu na te okolnosti se
izjasnila drugačuje iz razloga što je u bolnici provela tri dana. Dakle, tokom
postupka, iz nalaza i mišljenja vještaka medicinske struke, je nesporno
utvrđeno da je oštećena zadobila povrede navedene u preciziranoj optužnici,
ali imajući u vidu odbranu optuženog u kojoj navodi da je oštećenoj zadao samo
jedan udarac u predjelu glave dok su se nalazili u hotelu, te iskaz svjedoka
Ć. Z., koji je oštećenu vidio dana 23.05.2009. godine prilikom dolaska u
Hotel, i na njoj  nije primijetio povrede, i ako je sa njom razgovarao na
udaljenosti od 1 m u osvijetljenoj recepciji, sud je nesumnjivo utvrdio da
oštećena povrede nije zadobila na način i u vrijeme predstavljeno u optužnici,
dakle u vozilu dana 21. 05. 2009. godine. Cijeneći iskaze svjedoka N. A. i N.
M. u kojima navode da su kod oštećene, prilikom dolaska u njihovu kuću, dakle
u noći 24/25.05.2009. godine kod oštećene vidjeli povredu u predjelu lica za
koju su im R.  i M. objasnili  da je posledica udarca koji je R.  zadao M.,
dok na oštećenoj nisu primijetili druge povrede, iako je bila u kratkoj
haljinici, bez rukava, kako se sjeća svjedok M., odnosno kratkih rukava, kako
se sjeća svjedok A., i dovodeći ih u vezu sa ostalim provedenim dokazima a
posebno pojašnjenjem vještaka u pogledu vremena nastanka povreda, sud nalazi
da nema dokaza da je oštećena povrede, osim teške tjelesne povrede u vidu
preloma nosnih kostiju sa dislokacijom i rane razderine na grebenu nosa,
zadobila od strane optuženog.
Iz nalaza i mišljenja vještaka medicinske struke sud je nesporno utvdio da je
oštećena kritičnom prilikom zadobila i povredu u vidu iskrivljenosti nosne
pregrade i povrede u predjelu oka, što je potvrđeno i iskazima svjedoka N. A.
i M., a koje povrede su, takođe, nastale radnjama optuženog, ali kako navedene
povrede nisu obuhvaćene optužnicom, sud ih nije naveo prilikom preciziranja
optužnice, jer bi time povrijedio objektivni identitet optužnice.  Optuženi je
u svojoj odbrani naveo da su prilikom otimanja oko telefona oštećena i on pali
na pod pa je moguće da su prilikom otimanja udarali u stvari, u sto i krevet,
iz čega se može zaključiti da je oštećena mogla tom prilikom zadobiti neke
povrede, o čemu je su vodio računa, a na što je ukazala i vještak medicinske
struke u pojašnjenju nalaza na glavnom pretresu, ali kako je vještak, s
obzirom na broj povreda, te na njihovu lokalizaciju - različiti djelovi tijela
i različite strane tijela, isključila mogućnost da su sve povrede po tijelu,
izuzev glave, mogle nastati padom ili udaranjem o neke predmete kao što je
stolica ili krevet, već su samo neke pojedinačne povrede mogle nastati na taj
način, ali se nije mogla izjasniti koje, to ni sud nije imao mogućnosti da
utvrdi te činjenice.
Preciziciranom optužnicom optuženom je stavljeno na teret da je kritičnom
prilikom u ul. J. P., u Podgorici, silom ugurao oštećenu u putničko vozilo
marke "Ford mondeo", a zatim vozilom nastavio vožnju u pravcu Budve, za koje
vrijeme je u vozilu zahtijevao od oštećene da pristane da se uda za njega, pa
kada je oštećena to odbila istu je stisnutim pesnicama i nogama više puta
udario u predjelu glave i tijela. Optuženi u svojoj odbrani navodi da je M.
bila u Podgorici, pa je pozvao telefonom da se nađu i dogovorili su se da se
nađu kod njenog stana gdje je, kada je došao u Podgoricu, čekao na parkingu u
ul. J. P. u blizini stana. Pojasnio je da je kritičnog dana M. pozvao između
15:30 i 17:30 časova iz Bijelog Polja a negdje oko 20:00 časova je krenuo za
Podgoricu i stigao u Podgoricu negdje oko 22:00 časa, gdje je pola sata čekao
na parkingu, nakon čega je M. izašla. Koristio je  telefon br. 06X/XXX-XXX, a
M. je zvao na broj telefona 06X/XXX-XXX ili 06X/XXX-XXX, koje M. koristi.
Oštećena u svom iskazu u predhodnom postupku i na glavnom pretresu navodi da
je dana 22. 05. 2009. godine oko 22:00 časa izašla iz svog stana, bila je
sama, a imala je namjeru da ode na Stari Aerodrom kod drugarica R. J. i K. S.,
sa kojima se druži i kojima je bila rekla da će doći te večeri. Kad se
nalazila na trotoaru između prvog solitera i "Palade", odjednom joj je neko
prišao s leđa i uhvatio je s obje ruke za ramena a kad se okrenula vidjela je
svog bivšeg momka N. R., koji  je ugurao u vozilo i smjestio je na suvozačevo
sjedište. Pojasnila je da se, prije nego što je stavio u svoje vozilo, nije
čula sa R.,  dakle, niti je ona zvala njega, niti on nju a koristila je
telefone koje navodi optuženi.  Iz dopune nalaza i mišljenja vještaka za
telekomunikacije sud je utvdio  da je sa broja 06X/XXX-XXX, koji je koristio
optuženi, na broj 06X/XXX-XXX, koji je koristila oštećena, dana 21. 05. 2009.
godine u periodu od 0:32:39 časova do 2:04 časova poslato više SMS poruka, a u
17:25 je registrovan razgovor izeđu ova dva broja u trajanju od 663 sekunde,
zbog čega sud nije prihvatio navode oštećene da se prije nego što je stavio u
svoje vozilo nije čula sa R.. Takođe, navodi oštećene da je kritične večeri
imala namjeru da ode na S.i Aerodrom kod drugarica R. J. i K. S., sa kojima se
druži i kojima je bila rekla da će doći te večeri, nisu potvrdile J. i S. u
iskazima datim pred isražnim sudijom, koje je sud prihvatio kao objektivne i
istinite, gdje K. S. navodi da je od M. primila telefonski poziv, u kome joj
je M. rekla da ide u Budvu sa N. R. pa joj je bilo čudno što joj je M. to
saopštila preko telefona, jer sa njom nije imala nikakav dogovor, da bi je ona
u vezi ovoga obavještavala. Nije sigurna da li se M. dogovorila sa J. da kod
njih dođe taj dan, a ne zna zbog čega M. nije zvala J., već nju, dok svjedok
R. J. navodi da joj je poznato da je M. zvala S. i rekla joj da je sa R., ali
ne zna zbog čega je  obavještavala S., niti joj je bilo šta drugo u vezi toga
poznato. Zna da su N. R. i M. ranije bili u vezi, M. često dolazila kod nje i
S. na stan, pa se dešavalo i da prenoći, a kad hoće da dođe javi im telefonom
a ne može se sjetiti da li su M. i ona imale bilo kakav dogovor da se vide u
periodu od 22. 05. do 25. 05. 2009. godine. Stoji činjenica da su svjedokinje
na glavnom pretresu izmijenile svoje iskaze, pa saglasno navode da je M.
kritičnog dana bila kod njih i da je trebala da dođe kasnije, koje iskaze sud
nije prihvatio, ocijenivši ih kao sračunato date u cilju potvrđivanja iskaza
oštećene, kao drugarice, a ovo sa razloga što su svjedokinje svoje prve iskaze
dale na početku postupka, dakle odmah nakon događaja, kada nisu znale ostale
iskaze i tok postupka a i sama K. S., nakon što su joj ukazane razlike u
kazivanju,  nije mogla da ih pojasni, navodeći da je kod istražnog sudije
pričala istinu i ostaje kod iskaza koji je tada dala, jer se tada bolje
sjećala i znala šta se dešavalo.
 Imajući uz navedeno u vidu i činjenicu da je oštećena u svom iskazu bila
decidna da sa optuženim nije boravila u hotelu »B. S.« u Budvi, niti je tamo
nikad boravila, a tokom postupka je nesumnjivo utvrđeno da su optuženi i
oštećena boravili u Hotelu, sud nalazi da nema dokaza da je optuženi silom
ugurao oštećenu u vozilo kojim je upravljao,  niti da je od oštećene
zahtijevao da pristane da se uda za njega, jer sud, pored utvrđenih činjenica
o kojim oštećena neistinito kazuje, nije mogao povjerovati iskazu oštećene ni
u tom dijelu. Pored navedenog, u toku postupka sud je utvrdio više činjenica o
kojima govori oštećena, a koji nisu potvrđeni drugim dokazima, pa tako
oštećana navodi da je lice koje je optuženi zvao kao »B.«, došlo na parking,
gdje je ona navodno bila prinudno u vozilu optuženog, pa kad nije mogao da se
parkira sa optuženim je dogovorio da se nađu ispred »S.a«, a kada su pošli za
Bijelo Polje, je došao po njih  na parking, dok svjedok J. B. u svom iskazu
potvrđuje odbanu optuženog i navodi da su ga  R. i M. čekali ispred Opštine,
gdje se nalazi i SUP, pa su sa njim pošli Bijelo Polje. Oštećena dalje navodi
da tokom puta nisu nigdje stajali, čak ni da obave fiziološke potrebe, ali se
potajno nadala da će u slučaju da ih policija zaustavi nešto preduzeti, dok
svjedok J. navodi sa su se zaustavili  u prodavnici, prije Podgorice-u Gornjoj
Gorici, gdje su kupili sokove, i to tako što su R. i on izašli iz vozila a M.
je čekala u vozilu, te pojašnjava da su se R. i on u prodavnici zadržali nekih
5 minuta, a kada su krenuli nije zaključavao auto, ne zna što bi zaključavao
kad je M. ostala u autu. Dalje oštećena u svom iskazu navodi da su se u
kritičnom periodu njeni telefoni nalazili kod R.a te da su bili isključeni a
samo povremeno je R. uzimao telefone i slao poruke njenom društvu, a nekad joj
je davao telefon da ona zovne, međutim iz pojašnjenja vještaka za
telekomunikacije na glavnom pretresu, sud je utvdio da su sa broja koji je
koristila oštećena u periodu od 22. do 25. 05. 2009. godine ostvarena ukupno
163 kontakta, od čega 85 dolaznih, iz čega očigledno proizilazi da telefon,
koji je bio predmet vještačenja, nije bio isključen kako to predstavlja
oštećena.
       Sud je cijenio navode punomoćnika oštećene, date u završnoj rijeći, da sud nije stvarno nenadležan i da treba odbaciti optužnicu, pa sud iste nije prihvatio, imajući u vidu da je sud tokom trajanja postupka vodio računa o stvarnoj nadležnosti, u smilu čl. 23 Zakonika o krivičnom postupku.
Sud je cijenio i ostale provedene dokaze ali je, kod nesumnjivo utvrđenog
činjeničnog stanja, našao da su bez uticaja na drugačije presuđenje.
Prilikom odlučivanja o kazni koju će izreći optuženom, sud je u smislu čl. 42
st. 1 Krivičnog zakonika, imajući u vidu svrhu kažnjavanja, cijenio sve
okolnosti koje su od uticaja da kazna bude manja ili veća, pa je od
olakšavajućih okolnosti na strani optuženog cijenio njegovu mladost, odnosno
činjenicu da je u vrijeme izvršenja djela imao 21 godinu, dok je od
otežavajućih okolnosti na strani optuženog cijenio činjenicu da je osuđivan
prije izvršenja predmetnog djela, što je sud utvrdio iz izvoda iz kaznene
evidencije na ime optuženog, te u sklopu ličnosti optuženog i činjenicu da je
osuđivan i nakon izvršenja djela, pri čemu je sud imao u vidu da je kod dva
pravosnažno okončana postupka dozvoljeno ponavljanje te da su podnijeta još
dva zahtjeva za ponavljanje postupka o kojima još uvijek nije odlučeno, a što
je utvrđeno iz predloga za ponavljanje i Rješenja o ponavljanju postupka pred
Osnovnim sudom u Bijelom Polju, u koje je sud izvršio uvid na glavnom
pretresu. Sud je imajući u vidu sve navedene okolnosti, shodno čl. 36
Krivičnog zakonika optuženom izrekao kaznu zatvora u trajanju od 6 (šest)
mjeseci, nalazeći da je ovako odmjerena kazna zatvora neophodna i dovoljna za
ostvarenje svrhe kažnjavanja, kako u cilju generalne, tako i u cilju
specijalne prevencije, te da će uticati na optuženog da u buduće ne vrši
krivična djela, čime će u potpunosti biti ostvarena svrha kažnjavanja iz čl.
32 Krivičnog zakonika, a u okviru opšte svrhe izricanja krivičnih sankcija iz
čl. 4 st. 2 Krivičnog zakonika.
Sud je, shodno čl. 51 Krivičnog zakonika, optuženom u izrečenu kaznu zatvora
uračunao i vrijeme provedeno u pritvoru, kako je to predstavljeno u izreci
presude.
Odluka o troškovima krivičnog postupka donijeta je shodno čl. 202 u vezi čl.
199 Zakonika o krivičnom postupku, pa je optuženi obavezan da ovom sudu uplati
iznos od 800,00 €, a koji se odnosi na ime nakade za vještačenje po vještaku
medicinske struke i vještaku za telekomunikacije, za date nalaze i mišljenja i
pojašnjenja istih na glavnom pretresu, te iznos od 30,00 €, na ime paušala kao
dijela troškova krivičnog postupka, koji je odmjeren shodno dužini trajanja
postupka, složenosti predmeta i imovinskim prilikama optuženog.
U skladu sa čl. 212 Zakonika o krivičnom postupku oštećena Č M. je radi
ostvarivanja imovinskopravnog zahtijeva upućena na parnični postupak.
Sa svega izloženog, a na osnovu navedenih zakonskih odredbi, odlučeno je kao u
izreci presude.  
OSNOVNI SUD U PODGORICI,
dana 19. 07. 2011. godine
PREDSJEDNIK VIJEĆA - SUDIJA
Željka Jovović, s.r. 