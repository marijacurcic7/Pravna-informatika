K 10 /427 
U IME NARODA 
OSNOVNI SUD U PODGORICI , kao prvostepeni krivični, u vijeću sastavljenom
od sudije Željke Jovović, kao predsjednika vijeća i sudija porotnika  Angeline
Radević i Vasa Lopičića, kao članova vijeća, uz učešće Danijele Rajković kao
zapisničara, u krivičnom predmetu protiv optuženih M. G., G. V., D. V. i V.
R. , zbog krivičnog djela nasilničko ponašanje iz čl. 399 Krivičnog
zakonika, a optuženog  M. G. u sticaju sa krivičnim djelom teška tjelesna
povreda iz čl. 151 st. 1 Krivičnog zakonika, postupajući po optužnici ODT-a
Podgorica Kt.br. 116/09 od 07.04.2010. godine, nakon javnog glavnog pretresa
održanog dana 24.03.2011. godine u prisustvu zamjenika ODT Podgorica M. Š.,
optuženih i njihovog branioca adv. R. M., sud je donio, a dana 28.03.2011.
godine javno objavio,  
P R E S U D U 
I
  Optuženi:
M.G. ,  JMB x, od oca M. i majke R., rođene S., rođen x. 06. 1980. godine
u Cetinju, sa prebivalištem  na Cetinju - Nj. ulica br. x, oženjen, otac dvoje
mldb. djece, završio srednju školu, lošeg imovnog stanja, osuđivan presudom
Osnovnog suda u Cetinju  K. br. 15/99 od 11. 02. 1999. godine zbog krivičnog
djela iz čl. 150 KZ RCG (500 dinara kazne) i presudom Osnovnog suda u Kolašinu
K. br. 94/09 od 29. 06. 2009. godine zbog krivičnog djela iz čl. 339 KZ RCG (3
mjeseca zatvora uslovno na 1 godinu),
        G.V., od oca B. i majke Đ., rođene P., rođen x. 01. 1979. godine u
Podgorici, sa prebivalištem  u Podgorici - ulica S.br. x, završio srednju
školu, otac jednog mldb. djeteta, lošeg imovnog stanja, neosuđivan,
       V. R., od oca Ž. i majke P., rođene L., rođen x. 04. 1985. godine u
Vraci - Republika Albanija, sa prebivalištem  u Podgorici - G. bb, državljanin
Albanije, neoženjen, završio srednju školu, lošeg imovnog stanja, neosuđivan,  
Krivi su 
Što su:  
Dana 25. januara 2009. godine u Podgorici, oko 02:30 časova, u ulici SKOJ-a,
ispred lokala "L. b.", u grupi, vršenjem nasilja prema drugom, izazivanjem
tuče i drskim i bezobzirnim ponašanjem ugrozili spokojstvo građana i remetili
javni red i mir, a okrivljeni M. G. i teško tjelesno povrijedio oštećenog V.
M., na način što su kao radnici obezbjeđenja iz lokala izveli oštećenog N.D.,
te su, kada su za njima izašli oštećeni M. J., D. J. i V. M., istima, bez
povoda, zadali više udaraca pesnicama u predjelu glave i tijela nanoseći im
lake tjelesne povrede, i to oštećenom D. J. u vidu otoka lijevog jagodičnog
predjela i oguljotine u predjelu ruku, a oštećenom M.J. u vidu rane prskotine
lijeve polovine čela, te otok i krvne podlive oba jagodična predjela, i
oštećenom N. D. u vidu otoka u predjelu oba kapka desnog oka i desnog
jagodičnog predjela, te oguljotine lica, da bi okrivljeni M.G. nakon što je
tuča prestala, potrčao u pravcu oštećenog V. M. i snažno ga udario u predjelu
lica, nanoseći mu tešku tjelesnu povredu u vidu potresa mozga,  
- čime su izvršili krivično djelo nasilničko ponašanje iz čl. 399 Krivičnog
zakonika, a okrivljeni M. G. u sticaju sa krivičnim djelom teška tjelesna
povreda iz čl. 151 st.1 Krivičnog zakonika.  
Sud optuženom M.G., na osnovu čl. 4 st.2, 32, 36, 42 st.1, 45 i 46 Krivičnog
zakonika te čl. 48 st.1 Krivičnog zakonika, predhodno utvrđuje: za krivično
djelo nasilničko ponašanje iz čl. 399 Krivičnog zakonika, kaznu zatvora u
trajanju od 3 (tri) mjeseca, za krivično djelo teška tjelesna povreda iz čl.
151 st. 1 Krivičnog zakonika, kaznu zatvora u trajanju od 5 (pet) mjeseci.  
Pa sud optužene M.G., G. V. i V. R. primjenom čl. 4 st. 2, čl. 32, 36, 42 st.
1, 45,  46, optuženom R. i primjenom čl. 51 Krivičnog zakonika, a optuženom M.
G. i primjenom 48 st. 2 Krivičnog zakonika,  te čl. 199, 202, 212 i 364
Zakonika o krivičnom postupku,  
O S U Đ U J E
Optuženog  M. G. , na jedinstvenu kaznu zatvora u trajanju od 7 (sedam)
mjeseci, a optužene G. V. i V. R.   na kazne zatvora u trajanju od po
3 (tri) mjeseca u koju kaznu se optuženom R. uračunava vrijeme lišenja slobode
pred organom Uprave policije od 26.01.2009. godine od 15,00 časova do
28.01.2009. godine do 13,15 časova.  
Obavezuju se optuženi da ovom sudu po osnovu troškova krivičnog postupka
solidarno plate iznos od 319 €, optuženi M. G. i iznos od 187,50 €, optuženi
V.R. i iznos od 128 €, te svi optuženi na ime paušala kao dijela troškova
krivičnog postupka iznos od po 30 €, u roku od 15 dana po pravosnažnosti
presude, pod prijetnjom prinudnog izvršenja, na žiro-račun ovog suda br.
832-21-37.  
Oštećeni D. J., M.J., N. D. i V.M. se radi ostvarivanja imovinskopravnog
zahtjeva upućuju na parnični postupak.  
II 
Prema optuženom:  
  D. V. ,  od oca M. i majke Z., rođene Č., rođenom x. 09. 1974. godine u
Podgorici - Ulica b. i j. br. x, oženjen, otac jednog mldb. djeteta, završio
srednju školu, lošeg imovnog stanja, neosuđivan,  
Na osnovu čl. 362 st.1 tač. 1 Zakonika o krivičnom postupku  
OPTUŽBA SE ODBIJA 
Kojom je predstavljeno da je:  
Dana 25. januara 2009. godine u Podgorici, oko 02,30 časova, u Ulici SKOJ-a,
ispred lokala "L. b." u grupi sa optuženim M.G., G.V. i V. R., vršenjem
nasilja prema drugom izazivanjem tuče i drskim i bezobzirnim ponašanjem
ugrozio spokojstvo građana i remetio javni red i mir, na način što su kao
radnici obezbjeđenja iz lokala izveli oštećenog N. D., te su, kada su za njima
izašli oštećeni M. J., D.J. i V. M., istima, bez povoda, zadali više udaraca
pesnicama u predjelu glave i tijela nanoseći im lake tjelesne povrede, i to
oštećenom D. J. u vidu otoka lijevog jagodičnog predjela i oguljotine u
predjelu ruku, a oštećenom M. J. u vidu rane prskotine lijeve polovine čela,
te otok i krvne podlive oba jagodična predjela, i oštećenom N. D. u vidu otoka
u predjelu oba kapka desnog oka i desnog jagodičnog predjela, te oguljotine
lica,  
- čime bi izvršio krivično djelo nasilničko ponašanje iz čl. 399 Krivičnog
zakonika.  
Troškovi krivičnog postupka  u iznosu od 128,00 € padaju na teret budžetskih
sredstava suda, dok će o troškovima na ime nužnih izdataka i nagrade izabranog
branioca biti odlučeno posebnim rješenjem, shodno čl. 203 st. 1 Zakonika o
krivičnom postupku.  
O b r a z l o ž e nj e
Optužnicom Osnovnog državnog tužioca u Podgorici Kt.br. 116/09 od 07.04.2009.
godine, stavljeno je na teret optuženim M. G., G. V., D. V.i V.R. izvršenje
krivičnog djela nasilničko ponašanje iz čl. 399 Krivičnog zakonika, a M. G. u
sticaju sa krivičnim djelom teška tjelesna povreda iz čl. 151 st. 1 Krivičnog
zakonika, pa je zamjenik ODT-a u Podgorici, M.Š. zastupajući otpužnicu na
glavnom pretresu, odustao od daljeg krivičnog gonjenja protiv optuženog D.V.,
jer u toku dokaznog postupka nije dokazano da je izvršio krivično djelo
stavljeno mu na teret, a u odnosu na ostale optužene ostao kod iste optužnice,
te konačno u završnoj riječi predložio sudu da optužene oglasi krivim za
krivična djela stavljena im na teret i osudi po zakonu.
Optuženi M. G. u svojoj odbrani datoj na zapisniku o saslušanju osumnjičenog
pred Upravom policije od 27.01.2009. godine u prisustvu branioca i u
predhodnom postupku pred istražnim sudijom na zapisniku od 28.01.2009. godine
navodi da je dana 25.01.2009. godine zajedno sa svojim kolegama V.R., D.V. i
G.V.radio u ugostiteljskom objektu „L. b.“, koji se nalazi u Tološima, na
radnom mjestu obezbjeđenja u objektu. Negdje oko 03:00h nalazio se u gornjem
dijelu lokala, dok se njegov kolega V. R. nalazio u donjem dijelu, a G. V. i
D.V. su se nalazili na ulaznim vratima.  U jednom trenutku u donjem dijelu
objekta primijetio je R. kako stoji između jednog momka i dvije djevojke i
pričaju normalno. Nakon 5-10 minuta vidio je R.kako ponovo prilazi stolu gdje
stoje ove djevojke, kao i taj momak, što je predhodno pričao sa njim, i ponovo
primjećuje neki normalni razgovor između njih, da bi nakon 5 minuta vidio kako
taj momak hvata rukom R. za džemper i gura ga, a zatim da grupa od 5-6 momaka
nasrće na R.. U tom trenutku sišao je u donji dio objekta i odvojio ove momke
od R., i tad mu je R.objasnio da taj momak pravi probleme u objektu, tako što
vrijeđa dvije djevojke koje su bile u njegovoj neposrednoj blizini. Taj momak
je i dalje nastavio da nasrće prema R. i njemu, govoreći pri tom: „Ubiću te“,
obraćajući se R., pljujući ga preko njega. On je pokušao da smiri ovog momka,
moleći ga da se urazumi, međutim on i dalje nastavlja agresivno da se ponaša i
on tada istog hvata rukama za ruke i gura prema izlazu. Za njima je izašao i
R., a iza njih izlazi i njegovo društvo, kao i još neki gosti koji su se
nalazili sa njima u lokalu. Kada je doveo ovo lice do ulaznih vrata prišli su
mu G. V., D. V. i V. R. i ovo lice su zajedno izveli do kapije, koja je
udaljena od objekta oko 10 metara. Kada su se vraćali prema ulaznim vratima
primijetio je ovu grupu kako ide prema njima i jednog momka koji je bio
najvisočiji vidio je kako se penje na prste i drži u ruci manju pivsku flašu
od Nikšićkog piva i rukom zamahuje prema D. V.. On je u tom trenutku viknuo
„stani“, a zatim ga uhvatio za ruku i uzeo mu ovu flašu, a zatim su i njih
izveli iza kapije. Zajedno sa njima izašlo je još nekoliko momaka, koji su u
međuvremenu izašli iz kafane, i oni su tu počeli međusobno da se raspravljaju,
dok je on i dalje stojao zajedno sa V., R.i V. na kapiji. Dok su stojali na
kapiji, ovaj momak kojeg je predhodno izveo iz lokala, preko ograde mu je
uputio riječi: „Platićeš mi za ovo, ovo se na ovome neće završiti, bez
pištolja“ i tada on i ovo lice, kojem je predhodno uzeo pivsku flašu, kreću
prema njemu da ga udaraju nogama, međutim on je napad odbijao postavljajući
ruke ispred sebe i tada je osjetio neki tupi udarac u predjelu glave, nakon
čega je pao na betonsku podlogu, gdje gubi svijest i više se ne sjeća ničega
do momenta kada se probudio u vozilu dok su ga njegovi drugovi vodili prema
Cetinju. Sjeća se da su mu drugovi govorili da ga odvedu da mu se ukaže
ljekarska pomoć u Urgentni blok, što je on odbio. Kada su ga ostavili kući, on
je osjećao jake bolove u glavi, pa se javio u Dom zdravlja na Cetinju oko
12:00h, gdje mu je ukazana ljekarska pomoć. Na glavnom pretresu od 13.12.2010.
godine  u cjelosti je ponovio odbranu, s tim što je dodao da on zna, u lokalu,
a ni ispred lokala nije bilo drugih konflikata, osim ovog o kojem je pričao u
svojoj odbrani, nije vidio da su se neki momci tukli, zna samo da je zadobio
udarac i od tada se više ničeg ne sjeća. Pojasnio je da je kritičnom prilikom
na sebi imao crvenu majicu. Nije vidio da je D. V. učestvovao u tuči i svađi,
već je stajao na vratima lokala. U tom trenutku je neko htio da ga udari
flašom, ali je on to spriječio, a ne zna je li V. to vidio, jer je bio okrenut
leđima. U završnoj riječi se pridružio završnoj riječi  svog branioca.
Optuženi G. V. u svojoj odbrani datoj na zapisniku o saslušanju osumnjičenog u
prisustvu branioca na zapisniku od 27.01.2009.godine i u predhodnom postupku
pred istražnim sudijom na zapisniku od 28.01.2009. godine, navodi da se dana
25.01.2009.godine nalazio u UO „L.b.“, koji se nalazi u Tološima, zajedno sa
svojim kolegama M. G., D. V. i V. R., gdje su vršili službu obezbjeđenja. Na
ulazu objekta nalazio se sa D.V., dok je unutrašnje obezbjeđenje vršio M. G. i
V. R.. Negdje oko 02:30h M. G. je izveo jedno lice iz objekta koje je, kako mu
je rekao, dolje stvaralo nered. Kada je ovo lice izašlo vani za njim je izašlo
još 4-5 momaka koji su vjerovatno bili u njegovom društvu. Oni su stali na
kapiji od lokala zajedno sa vođom posla A., kojem ne zna prezime, i rekli ovim
licima da se udalje prema ulici. Kada su se ova lica udaljila prema ulici on
je primijetio jednu grupu momaka sa kojim su ovi momci, koji su predhodno
izašli, počeli da se svađaju i tu je došlo do tuče između ovih momaka, i tada
se jedno lice, iz ove grupe koja je prethodno izašla, obratilo njegovom kolegi
R. govoreći: „mogu li da uđem u lokal jer sam zaboravio jaknu“, što mu R.
dozvoljava, i nakon par minuta ovo lice vraća se iz objekta i on je u jednom
trenutku vidio kolegu G.kako pada na betonsku podlogu i njih trojica tada
prilaze G., ubacuju ga u vozilo kolege R. i odvoze ga na Cetinje, gdje inače i
živi. Dok su putovali prema Cetinju, G. je krvario iz uha, a takođe je i gubio
svijest, pa su u nekoliko navrata pokušavali da mu pruže prvu pomoć. Dok su
išli prema Cetinju, R.im je rekao da je vidio kako je ovo lice koje je izašlo
iz objekta, što je išao za garderobu, udario pivskom flašom po glavi G.. Kada
su stigli u Cetinje, G. su ostavili kod njegove kuće, a oni su se vratili za
Podgoricu. Napomenuo je da je nikoga ispred objekta nije udario, a nije vidio
da su to uradile ni njegove kolege, već tvrdi da su se ove dvije grupe momaka
tukle između sebe. Na glavnom pretresu od 13.12.2010. godine je pojasnio da je
kritičnom prilikom G. bio povrijeđen, a da se on ne može izjasniti zašto ga
nijesu poveli u Podgoricu doktoru, već su ga odveli u Hitnu pomoć na Cetinju,
gdje živi. Poslovođa u lokalu im je rekao da su se ovi momci, oštećeni, kada
su oni otišli na Cetinje, koškali sa nekim momcima, a dok je bio prisutan nije
bilo nikakve prepirke i svađe između oštećenih i nekih drugih momaka. Vidio je
da je došlo do koškanja i nekog guranja, ali nije vidio da je tom prilikom
došlo do tuče izmedju njih. Nije mogao da se izjasni da li je još neko od
njegovih kolega mogao vidjeti gurkanje i koškanje, jer je bila gužva, a nije
vidio da je bilo ko od njih učestvovao u gurkanju, tuči ili svađi, a svi su
stajali tu, jedni pored drugih. Kazao je da ne zna kako se zovu djevojke  koje
su bili kritične večeri u lokalu,  a kada su poveli G. na Cetinje on nije
nikog obavijestio šta se desilo, niti da je G.povrijeđen. Vozilom ka Cetinju
je upravljao R., a koliko se sjeća to je bilo vozilo „Daevu“, čini mu se da je
bilo sive boje. Pojašnjava da su G.prvo povezli u Hitnu pomoć na Cetinju, a da
su ga nakon ukazane pomoći poveli kući. U završnoj riječi se pridružio
završnoj riječi  svog branioca.
Optuženi V. R. u svojoj odbrani datoj na zapisniku o saslušanju osumnjičenog u
prisustvu branioca na zapisniku od 26.01.2009. godine i u predhodnom postupku
pred istražnim sudijom na zapisniku od 28.01.2009. godine, kao i na glavnom
pretresu od 13.12.2010. godine navodi da se dana 25.01.2009. godine nalazio u
UO „L.b.“ gdje je radio na mjestu obezbjeđenja zajedno sa ostalim
okrivljenima. Negdje oko 02:30h  obratile su mu se dvije djevojke koje su
sjedjele u separeu lokala, govoreći da im jedna grupa momaka nešto dobacuje i
nepristojno se ponašaju prema njima. On je pošao prema toj grupi momaka i tada
primijetio da ponovo dobacuju ovim djevojkama, pa je dvojicu od njih zamolio
da to više ne rade, na što su mu oni odgovorili „ko si ti šta ćeš ti, koji si
ti kurac, da ovdje vodiš red“. On ga je ponovo zamolio i rekao mu da neće da
se svađa ni sa kim, da radi kao obezbjeđenje lokala i da mu je to posao, te im
rekao da pređu za njihov sto, pošto su sjedjeli za stolom ovih djevojaka. Tada
ga je jedan od ovih momaka uhvatio za ruku i rekao mu „boli me kurac za tebe“
i odgurnuo ga od sebe. U tom momentu do njega je došao kolega G.i njih dvojica
odvode ova dva momka iz lokala, gurajući ih rukama prema izlazu. Kada su ih
izgurali iz lokala, u međuvremenu je došlo do druge tuče u objektu između
gostiju, pa su on, G., V.i V.ušli unutra da bi intervenisali i po završetku
intervencije ove dvije grupe koje su se svađale u lokalu su izbacili vani
ispred lokala. Dok su zaključavali lokal, jedan od ovih momaka, koje su
predhodno izveli, pitao ih je može li da uđe jer je zaboravio jaknu i da plati
piće, što su mu oni i dozvolili. Kada se ovo lice vratilo vidio ga je kako u
ruci drži pivsku flašu od „Bavarije“ i sa njom udara njegovog kolegu G. u
predjelu glave. Od tog udarca on je pao na koljena i on mu je priskočio u
pomoć, podigao ga i pokvasio vodom. Kada je G. došao svijesti oni su krenuli
prema ovim momcima i došlo je do međusobne tuče između njih, u kojoj su
obostrano razmijenili po nekoliko udaraca. U toj tuči primijetio je da je
jedan od ovih momaka pao na beton, nakon čega su ušli u objekat, ali on ne zna
ko je to lice udario, jer je bio udaljen oko 10 metara od ovih lica. Na
glavnom pretresu od 13.12.2010.godine je u cjelosti ponovio svoju predhodno
datu odbranu osim u dijelu gdje navodi da je, nakon što je osvijestio G.,
došlo do guranja sa momcima koji su bili ispred lokala, ali da tom prilikom
nije došlo do međusobne tuče. Pojasnio je da su, kada su došli na Cetinje, G.
ostavili u bolnicu, a oni su čekali napolju i nakon što mu je ukazana pomoć,
oni su ga odvezli kući. Njega je G.zamolio da ga vozi kući na Cetinje, a onda
su ga usput nagovorili da ga povezu kod doktora. Siguran je da su kritičnom
prlikom G. poveli u bolnicu. Kazao je da je lice koje je udarilo G.V.M., a
kojeg nije poznavao od ranije, već je tek kasnije kroz sudski postupak saznao
kako se to lice zove. Pojasnio je da između njega i ostalih okrivljenih,sa
jedne strane i oštećenih sa druge strane nije došlo do tuče, a kada je
predhodno rekao da su međusobno razmijenili po nekoliko udaraca, mislio je da
su oštećeni razmijenili udarce sa nekim momcima koji su tu bili, te da G. nije
mogao da učestvuje u ovom događaju jer je bio povrijeđen, dok su V. i V.njemu
pomogli da G.povede do vozila kroz ovu gužvu. U završnoj riječi se pridružio
završnoj riječi  svog branioca.
Branilac optuženih je u završnoj riječi naveo da nasuprot tezi optužbe smatra
da na glavnom pretresu nijesu provedeni pravno-relevantni dokazi koji bi u
dovoljnoj izvjesnosti potvrdili tvrdnju optužbe da su njegovi branjenici
izvršili krivično djelo na način kako je to opisano u činjeničnom opisu
krivičnog djela iz optužbe. Smatra da su svjedoci oštećeni na nepouzdan način
svjedočili o činjenicama koje su bile predmet svjedočenja, te da su optuženi u
svojim navodima odbrane na jasan, određen i životan način opisali predmetni
događaj. Zbog svega navedenog predložio je sudu da njegove branjenike oslobodi
od optužbe zbog nedostatka dokaza, a da ukoliko nađe da u konkretnoj pravnoj
stvari ipak postoji njihova krivično pravna odgovornost na njihovoj strani
cijeni niz olakšavajućih okolnosti koje s obzirom na svoj kvalitet pojedinačno
i u njihovom zbiru po njegovom mišljenju bi opravdali izricanje uslovne osude.
U dokaznom postupku sud je saslušao svjedoke oštećene M. J.i V.M., po
saglasnom predlogu stranaka pročitao iskaze svjedoka oštećenih D. J., dat u
predhodnom postupku pred istražnim sudijom 17.09.2009. godine, N. D., dat pred
istražnim sudijom 17.09.2009. godine i glavnom pretresu od 13.12.2010. godine,
pročitao iskaze svjedoka V. P. i R. V., date pred istražnim sudijom
17.09.2009. godine i na glavnom pretresu od 13.12.2010. godine, i svjedoka
A.Đ.dat pred istražnim sudijom 17.09.2009. godine, pročitao službenu
zabilješku Uprave policije PJ Podgorice Ku br. 159/2009 od 25.01.2009. godine,
pročitao medicinsku dokumentaciju na ime oštećenih, po saglasnom predlogu
stranaka pročitao nalaz i mišljenje vještaka medicinske struke prof. dr M. Š.
Ki br. 09/106 od 29.06.2009. godine, na glavnom pretresu saslušao vještaka,
pročitao izvještaje Uprave policije PJ Podgorica – ispostave Cetinje iz
kaznene evidencije na ime optuženog M.G. br. 02-245/1156 od 16.04.2010.
godine, Uprave policije PJ Podgorica iz kaznene evidencije na ime optuženog G.
V. br. 11-245/10-8233/2-1442 OD 13.04.2010. godine, Uprave policije PJ
Podgorica iz kaznene evidencije na ime optuženog D. V. br.
11-245/10-8238/2-1443 od 13.04.2010. godine, Uprave policije PJ Podgorica iz
kaznene evidencije na ime optuženog V. R. br. 11-245/10-18814/2- 2742 od
16.07.2010. godine.
 Svjedok oštećeni M.J., u svom iskazu datom u predhodnom postupku navodi da se
dana 25.01.2009. godine u večernjim satima nalazio u lokalu „L. b.“ sa bratom
D., N. D., V. P., V. M.i R. V.. N.D. je u jednom momentu prišao nekim
djevojkama i stao sa njima za njihov sto da popije piće, nakon čega je jedan
radnik obezbjeđenja prišao N., a nedugo zatim i drugi radnik obezbjeđenja je
izveo N.vani. J. je odmah potom izašao iz lokala u dvorište i tamo vidio da
N.D. udaraju četiri mladića, pripadnika obezbjeđenja, među kojima je prepoznao
G. V. i G.. Rekao im je da ga ne udaraju više, a onda su se oni okrenuli i
počeli i njega da udaraju, na isti način kao i D.- otvorenim šakama, stisnutim
pesnicama, nogama u predjelu glave i tijela. Kako bi se zaštitio od udaraca on
je rukama pokrio glavu. Udaralo ga je minimum četiri mladića, od kojih je
jedino mogao da identifikuje G. i V.. U jednom momentu, iz lokala je izašao V.
M., kojeg je radnik obezbjeđenja G.udario stisnutom pesnicom u predjelu lica,
od kojeg udarca je V.M.pao na tlo, nakon čega mu je on prišao da mu ukaže
pomoć, jer bi se ugušio da mu nije izvadio jezik iz grla. I dok mu je ukazivao
pomoć ovi radnici obezbjeđenja su nastavili da ga udaraju. On ne zna kada je
iz lokala izašao D. J. i nije vidio da je neko njega udarao, kao što nije
vidio da je neko od njegovih drugova uopšte uspio da udari ove radnike
obezbjeđenja, a siguran je da ni on nije nikog udario. Ni on, niti bilo ko od
njegovog društva nije dao bilo kakav povod ovim momcima da se ponašaju na
ovakav način. Sjeća se da je pored lokala naišlo neko taksi vozilo u kojem je
uspio da uvede V.M. i pošli su do Urgentnog bloka, gdje mu je ukazana pomoć.
Poslije predmetnog događaja momci koji su ih tukli pokušali su da se izmire sa
njima, što je on odbio. Pridružio se krivičnom gonjenju i postavio imovinsko
pravni zahtjev. Na glavnom pretresu od 13.12.2010. godine je dodao da je
kritičnom prilikom vidio tri, četiri lica kako udaraju N.D.. On je tom
prilikom prepoznao V.i G., a tu je učestvovao i R., dok D. V. nije vidio da je
u ovom učestvovao, čak je vidio da je on razdvajao. Kritičnom prilikom nije
imao flašu u rukama, niti se V.M.  vraćao u lokal da uzme jaknu jer je ispred
lokala zadobio povredu i bio je u nesvijesti, nakon čega je poveden na
ukazivanje pomoći, tako da se nije mogao vraćati u lokal. Ne može se izjasniti
da li je neko dolazio za jakne, jer je pošao sa V. u Urgentni centar. Pojasnio
je da je predhodna tuča bila prestala i svi su bili izašli na ulicu, kada je
G. iz zaleta udario V..
Svjedok oštećeni V. M. u svom iskazu datom pred istražnim sudijom navodi da se
dana 25.01.2009. godine u večernjim satima nalazio u lokalu „La bomba“ sa
braćom M. i D. J., V. P., R. V. i N. D.. U jednom momentu N. D. je ustao i
pošao do jednog stola koji je bio do njih, da se pozdravi sa nekim
poznanicima, a za kojim  stolom su stajale i dvije djevojke, koje ne poznaje.
Vidio je da je jedan radnik obezbjeđenja prišao N. D. i da su nešto
razgovarali, nakon čega je drugi radnik obezbjeđenja M. G. istog izveo iz
lokala. Za njima je izašao M. J., a nedugo zatim i on je krenuo da izlazi sa
D. J., V. P. i R. V.. Čim je izašao vidio je da je M.J. rasječena lijeva
arkada i da mu je tekla krv niz lice, kao i da je povrijeđen N. D., kojem je
bilo zatvoreno desno oko. Ne zna ko je njima dvojici zadao udarce, ali zna da
je njega udario M. G. i to stisnutom pesnicom u predjelu lica, od kojeg udarca
je pao na tlo i izgubio svijest, da bi svijesti došao tek u Urgentnom bloku
KC. Nikad ranije nije imao problem sa radnicima obezbjeđenja kafe bara „L. b.“
i predmetne večeri nikoga nije provocirao, niti na bilo koji drugi način
doprinio nastanku konflikta, niti je prije nego je zadobio udarac od G., bilo
kog udario. Napomenuo je da jedan od radnika obezbjeđenja kafe bara „L. b.“
nije uzimao učešće u predmetnom konfliktu, već je stajao na vratima pomenutog
lokala i ni na koji način se nije uključivao u konflikt. Pridružio se
krivičnom gonjenju i postavio imovinsko pravni zahtjev. Na glavnom pretresu od
13.12.2010. godine je pojasnio da D. V. nije učestvovao u konfliktu, te da
osim ovog konflikta ni u kafani ni ispred kafane nije bilo niti konflikta niti
tuče između drugih lica, niti su on i njegovo društvo imali bilo kakav drugi
konflikt te noći. Pojasnio je da je, kada je zadobio udarac od G., bio krenuo
prema vozilu i onda se G. zaletio prema njemu i udario ga.
Svjedok oštećeni D. J. u svom iskazu datom u predhodnom postupku pred
istražnim sudijom na zapisniku od 17.09.2009. godine  navodi da se u večernjim
satima nalazio u lokalu „L. b.“  sa bratom M., N.D., V. P., V. M. i R.V.. U
jednom momentu N. D. je pošao da popije piće sa dvojicom poznanika koji su
bili u istom lokalu. Jedan radnik obezbjeđenja je prišao N. D. i oni su nešto
razgovarali da bi potom njih dvojica izašli van lokala. Nedugo zatim iz lokala
je izašao njegov brat M.. Kada je pošao vani da vidi šta se dešava, vidio je
povrede na glavi N. D., kojem je bilo  zatvoreno oko, vidio je krv u predjelu
lica, a takođe njegov brat je bio povrijeđen, tekla mu je krv iz desne arkade.
On ne zna ko je udarao njih dvojicu, ali zna da su tu bili momci iz
obezbjeđenja lokala, njih četiri, pet, od kojih poznaje G. V. i M. G.. Njih
dvojica su krenuli da udaraju i njega, i zadali mu više udaraca otvorenim
šakama, stisnutim pesnicama i nogama u  predjelu glave i tijela. Vidio je da
je iz lokala izašao i  V. M., na kojeg se odmah zatrčao G. i zadao mu jedan
udarac stisnutom pesnicom u predjelu glave, a od kojeg udarca je V. M. pao na
tlo. Odmah potom njegov brat M.i N.D. su prišli V. M.kako bi mu izvadili jezik
iz grla, obzirom da bi se isti ugušio da oni nijesu pritekli u pomoć.
Napomenuo je da ni on, niti bilo ko od njegovih drugova, nije na bilo koji
način isprovocirao predmetni događaj, jer su inače redovni gosti lokala.
Kompletan događaj se odvijao u dvorištu kafe bara „L. b.“, a od svih radnika
obezbjeđenja siguran je 100% da su učešće u tuči uzeli G. i V., koji su i
njega udarali, a G. je pored toga što je udario njega, udario i V. M.. Ne zna
imena i prezimena ostalih radnika obezbjeđenja, ali se sjeća da je jedan,
koliko je to mogao, uticao da spriječi konflikt. Poslije zadobijenih povreda
od strane G. i V., on je uspio da putem mobilnog telefona obavijesti policiju,
koja je došla nakon pet minuta od poziva. Nakon predmetnog događaja, M. G., G.
V. i ostali momci iz obezbjeđenja kafe bara „L. b.“ su pokušali da se izmire
sa njima, međutim on nije želio da se izmiri sa njima, niti prihvata njihovo
izvinjenje, obzirom da je bez ikakvog razloga napadnut i povrijeđen, i to ne
samo on, već i njegov brat, kao i V. M. i N.D.. Pridružio se krivičnom
gonjenju i postavio imovinsko pravni zahtjev.
Svjedok oštećeni N. D. u svom iskazu datom u prethodnom postupku pred
istražnim sudijom na zapisniku od 17.09.2009. godine navodi da se dana
25.01.2009. godine u večernjim satima nalazio u lokalu „L.b.“, sa braćom M. i
D. J., V. P., V.M. i R.V.. U jednom momentu prišao je da se pozdravi sa nekim
poznanicima  i stajao je sa njima za njihovim stolom i sa njima su bile neke
dvije njemu nepoznate djevojke, sa tim djevojkama nije ni komunicirao, a u
jednom momentu prišao mu je radnik obezbjeđenja i rekao mu da ne uznemirava te
djevojke, a potom ga  je neki drugi radnik obezbjeđenja izveo iz lokala i čim
je izašao iz lokala počela su da ga udaraju četiri radnika obezbjeđenja, i to
stisnutim pesnicama u predjelu glave i tijela. On je prepoznao G. V., M. G. i
R., čije ime ne zna. Tada je vidio da je iz lokala izašao i M. J. i njega su
isti momci počeli da udaraju na isti način kao i njega. Kada je iz lokala
izašao V.M., njega je M. G. udario stisnutom pesnicom u predjelu glave, a od
kojeg udarca je V. pao na tlo i to u neposrednoj blizini kapije koja gleda na
ulicu. On i M.J. su mu odmah pritekli u pomoć, a čini mu se da je prišao i
V.P.. M.J. je uspio da izvadi jezik iz grla V.. Za svo to vrijeme momci koji
su ih predhodno udarali, nastavili su da ih napadaju i udaraju. Kad su
prestali da ih udaraju M. J.i V.M.su ušli u neki taksi i vjerovatno pošli do
Urgentnog bloka. On je u samoodbrani možda uspio da udari nekoga od njih, ali
to su bili blaži udarci, u odnosu na udarce koje su oni njima zadavali.  Jedan
od radnika obezbjeđenja, čije ime ne zna, je svo vrijeme pokušavao da spriječi
svoje kolege da ih udaraju. Pridružio se krivičnom gonjenju i postavio
imovinsko pravni zahtjev. Na glavnom pretresu od 13.12.2010. godine je dodao
da  je jedan od momaka pokušavao da spriječi kolege da ih udaraju, a nalazi se
među optuženim, čije ime ne zna i pri tom pokazuje na optuženog D. V..
Svjedok V. P. u svom iskazu datom u predhodnom postupku pred istražnim sudijom
na zapisniku od 17.09.2009. godine navodi da se dana 25.01.2009. godine
nalazio u lokalu „L. b.“ sa braćom M. i D.J., V. M., R. V. i N. D.. U jednom
momentu N.D. je ustao i prišao susjednom stolu za kojim su stajali dva momka i
dvije djevojke, koje on ne poznaje. Jedan od radnika obezbjeđenja je prišao N.
D. i oni su nešto razgovarali, da bi odmah potom momak iz obezbjeđenja, koji
je na sebi imao crvenu majicu, koji se preziva G., izveo N. D. iz lokala, a za
njima je izašao M. J.i nedugo potom i P., zajedno sa D. J., V.P. i V. M.. Čim
je izašao vani, u dvorištu lokala vidio je povrede na N.D. i M. J., a
primijetio je da im je tekla krv niz lice. Tu se stvorila velika gužva, a
prilikom koje je primijetio da je radnik G. udario stisnutom pesnicom V.M. u
predjelu glave, od kojeg udarca je on pao na tlo i udario potiljkom glave na
asvalt. Odmah je prišao V., da bi N. D. ili M. J.uspjeli da izvade jezik iz
grla M. i da mu na taj način spasu život. Kazao  je da je vidio kada se jedan
taksi zaustavio na ulici u koji su ušli M. i J., da bi se potom ispravio i
rekao da V. M. nije mogao sam da uđe u taksi, već su ga ubacili on i M. J..
Sjetio se još i toga da je G. udario jednom stisnutom pesnicom M. J., a prije
nego što je udario V. M.. Sjeća se i da je jedan radnik obezbjeđenja, koji je
stajao na vratima  lokala, bio pasivan i nije se uključivao u predmetni
događaj ni na koji način. Na glavnom pretresu od 13.12.2010. godine je
pojasnio da nije bilo drugog konflikta, niti tuče osim ove o kojoj je pričao,
te da se radnik obezbjeđenja koji se nije uključivao u predmetni događaj
nalazi među optuženima, pa pokazao na optuženog D. V..
Svjedok R. V. u svom iskazu datom u predhodnom postupku pred istražnim sudijom
na zapisniku od 17.09.2009. godine navodi da se dana 25.01.2009. godine u
večernjim satima nalazio u lokalu „L. b.“ sa braćom M. i D. J., V. M., V. P. i
N.D.. Vidio je u jednom momentu da radnici obezbjeđenja izvode iz lokala N.D.,
ali ne zna zašto. Za njima je izašao M. J., a nedugo zatim iz lokala su izašli
on, D.J., V. M. i V. P.. Kada je izašao ispred vidio je da su povrijeđeni
N.D.i M.J., tekla im je krv niz lice, a u njihovoj neposrednoj blizini bili su
radnici obezbjeđenja lokala „L. b.“. U gužvi koja se stvorila ispred lokala
vidio je da je jedan radnik obezbjeđenja, za kojeg je kasnije saznao da se
zove M. G. i da je sa Cetinja, udario V.M. stisnutom pesnicom u predjelu
glave, odnosno lica, od kojeg udarca je on pao leđima na asvalt i udario
glavom o asvalt. V.M. je potom prišlo više mladića kako bi mu ukazali pomoć,
vidio je da mu je M.J. izvadio jezik iz grla, kako se isti ne bi ugušio. Prije
nego što je G. udario V. M., više puta je stisnutom pesnicom udario M. J.,
kojeg je takođe udarao i radnik obezbjeđenja za kojeg zna da se preziva V..
Nije vidio da je bilo ko od njegovih drugova udarao nekoga od radnika
obezbjeđenja. Sjeća se da je u jednom momentu stao jedan taksi ispred lokala i
u taj taksi je M. J. sa V. P.ubacio V. M., i koliko mu se čini istim taksijem
su pošli do Urgentnog bloka KC. Na glavnom pretresu od 13.12.2010. godine je
još dodao da optuženi D. V. nije učestvovao u ovom događaju.
Svjedok A. Đ. u svom iskazu datom u predhodnom postupku pred istražnim sudijom
na zapisniku od 17.09.2009. godine  navodi da se kritične večeri nalazio  u
kafe baru „L. b.“, gdje je radio kao poslovođa. Negdje poslije ponoći nastao
je problem između gostiju koji su bili u lokalu i radnika obezbjeđenja, nakon
čega su radnici obezbjeđenja izveli neke mladiće, goste lokala, vani. U
separeu u kojem su sjedjeli ti mladići ostalo je još nekoliko njihovih drugova
i tu se nastavila verbalna rasprava između tih mladića i radnika obezbjeđenja.
U jednom momentu on je izašao ispred lokala i tada nije primijetio da je bilo
ko povrijeđen, odnosno nije vidio da je bilo fizičkog kontakta između radnika
obezbjeđenja i gostiju, nakon čega se vratio u lokal, tako da ne zna šta se
dešavalo ispred. Sledeći put kada je izašao vani, već je bila došla policija.
Ispred lokala je vidio M. J. koji je imao povredu u predjelu arkade, dok je
jedan mladić, za kojeg misli da se zove V. M., ležao na tlu, ispred kapije. On
mu je pritekao u pomoć, zajedno sa njegovim drugovima koji su se nalazili u
neposrednoj blizini. U tom momentu nije bilo fizičkog kontakta između radnika
obezbjeđenja i tih mladića, a šta se prije toga dešavalo on ne zna. A.
Đ.Kasnije je primijeto i povredu u predjelu potiljka M. G., koji mu je rekao
da je tu povredu zadobio od udarca staklenom flašom, a kojeg nije pitao ko ga
je udario niti mu je on sam rekao. Te večeri radnici obezbjeđenja su bili M.
G., G.V., Dr.V. i V. R., a koji na svojoj odjeći nijesu imali bilo kakvu
oznaku da su radnici obezbjeđenja.
Službenom zabilješkom Uprave policije PJ Podgorica Ku br. 159/2009 od
25.01.2009. godine konstatovano je da su 25.01.2009. godine oko 03:00h
službena lica od strane dežurne službe, zbog remećenja javnog reda i mira,
upućena ispred noćnog kluba „L. b.“, gdje zatiču kolege „M-58“ koji su
obavljali razgovor sa dva oštećena lica koji su im saopštili da su fizički
napadnuti od strane obezbjeđenja tog lokala, zatim zatiču vlasnika lokala V.
R.i poslovođu A. Đ., koje su doveli u PJ Podgorica na informativni razgovor,
dok članove obezbjeđenja nijesu zatekli u lokalu.
Iz nalaza i mišljenja vještaka medicinske struke prof. dr M. Š. Ki br. 09/106
od 29.06.2009. godine, koji je vještak dao na osnovu medicinske dokumentacije
oštećenih, u koju je i sud izvršio uvid, utvrđeno je da je u predmetnom
događaju oštećeni D. J. zadobio otok lijevog jagodičnog predjela i oguljotine
u predjelu ruku, koje povrede su posljedica dejstva tupog, teškog i zamahnutog
mehaničkog oruđa na odgovarajuće predjele tijela. Navedeni otok nastao je
mehanizmom direktnog dejstva sile – udara, a navedene oguljotine mogle su
nastati i mehanizmom pada i udara o tvrdu i neravnu podlogu, koje povrede
predstavljaju, i pojedinačno i u svom zbiru, laku tjelesnu povredu. Oštećeni
M. J. je u predmetnom događaju zadobio ranu prskotinu lijeve polovine čela, te
otoke i krvne podlive oba jagodična predjela, koje povrede su posljedica
najmanje dvostrukog dejstva (dva udarca) tupog, teškog i zamahnutog mehaničkog
oruđa na odgovarajuće predjele tijela-glave, koje povrede predstavljaju, i
pojedinačno i u svom zbiru, laku tjelesnu povredu,  dok je oštećeni N. D. u
predmetnom događaju zadobio otoke u predjelu oba kapka desnog oka i desnog
jagodičnog predjela, te oguljotine lica, koje povrede su posljedica najmanje
dvostrukog dejstva (dva udarca) tupog, teškog i zamahnutog mehaničkog oruđa na
odgovarajuće predjele tijela-glave, koje takođe predstavljaju, i pojedinačno i
u svom zbiru, laku tjelesnu povredu. Oštećeni M. V.je u predmetnom događaju
zadobio potres mozga, te rane prskotine u predjelu lijeve strane lica i desnom
tjemenopotiljačnom predjelu, koje povrede su posljedica najmanje dvostrukog
dejstva (dva udarca) tupog, teškog i zamahnutog mehaničkog oruđa na
odgovarajuće predjele tijela-glave, a koje rane predstavljaju, i pojedinačno i
u svom zbiru, laku tjelesnu povredu, a potres mozga predstavlja tešku tjelesnu
povredu. Dakle, u vrijeme odigravanja predmetnog događaja V. M. je zadobio
tešku tjelesnu povredu.
Ocjenom svih provedenih dokaza, kako pojedinačno, tako i u njihovom međusobnom
odnosu i dovodeći ih u vezu sa odbranama optuženih, sud je utvrdio da su
optuženi izvršili krivična djela stavljena im na teret, i to upravo u vrijeme,
mjesto i na način kako je to predstavljeno izrekom presude, pa ih je oglasio
krivim, a ovo iz sledećih razloga:
Iz provedenih dokaza nesporno je utvrđeno da su optuženi M. G., G. V.i V.R., u
mjestu i vremenu kako je to predstavljeno izrekom presude, izvršili krivično
djelo nasilničko ponašanje iz čl. 399 Krivičnog zakonika, da su u grupi,
vršenjem nasilja prema drugom, izazivanjem tuče i drskim i bezobzirnim
ponašanjem ugrozili spokojstvo građana i remetili javni red i mir, na način
što su kao radnici obezbjeđenja iz lokala izveli oštećenog N. D., te su, kada
su za njima izašli oštećeni M.J., D.J.i V. M., istima, bez povoda, zadali više
udaraca pesnicama u predjelu glave i tijela, nanoseći im lake tjelesne
povrede, bliže predstavljene izrekom presude.
Činjenično stanje u ovom dijelu utvrđeno je iz iskaza svjedoka oštećenih M.J.,
V.M., D. J. i N.D. te nalazom i mišljenjem vještaka medicinske struke, datog
na osnovu medicinske dokumentacije na ime oštećenih.
Naime, svjedok oštećeni M. J., u svom iskazu u predhodnom postupku, navodi da
je izašao iz lokala odmah nakon što je jedan radnik obezbjeđenja izveo N.D.
vani i tamo vidio da ga udaraju pripadnici obezbjeđenja, među kojima je
prepoznao optužene V. i G., a kasnije na glavnom pretresu je dodao da je tu
učestvovao i opuženi R., te da su se ova trojica, nakon što im je rekao da ga
ne udaraju više, okrenula prema njemu i počela i njega da udaraju, na isti
način kao i D.- otvorenim šakama, stisnutim pesnicama, nogama u predjelu glave
i tijela,  pa je on, kako bi se zaštitio od udaraca, pokrio rukama glavu.
Ovakav redosljed događaja potvrđuje i svjedok oštećeni V. M., koji navodi da
je, nakon što je optuženi G. izveo iz lokala N. D., za njima izašao M. J., a
potom i on sa D.J., V. P. i R.V., i da je, čim je izašao, vidio povrijeđene
M.i N., ali da ne zna ko je njima dvojici zadao udarce. Svjedok oštećeni
D.J.je u bitnom potvrdio navode svjedoka oštećenih M. J. i V.M., navodeći da
ni on ne zna ko je udarao njih dvojicu, ali zna da su tu bili momci iz
obezbjeđenja lokala, od kojih poznaje optužene V. i G., koji su i njega nakon
toga udarali, zadajući mu više udaraca otvorenim šakama, stisnutim pesnicama i
nogama u predjelu glave i tijela. N. D. je među svojim napadačima prepoznao
optužene V., G. i R., koji su, kako navodi, kad je M. J.izašao iz lokala i
njega počeli da udaraju na isti način kao i njega.
Imajući ispred sebe ovako dosledne, jasne i decidne navode oštećenih, koji su
potvrđeni i nalazom i mišljenjem vještaka medicinske struke u smislu povreda
koje su oštećeni ovom prilikom zadobili, sud nije prihvatio odbrane optuženih
u kojima navode da nijesu izvršili krivično djelo stavljeno im na teret,
posebno kod činjenice da su optuženi, očigledno pokušavajući da izbjegnu
odgovornost, pribjegli različitim interpretacijama događaja, a koje razlike su
se naročito ispoljavale kroz različite faze postupka, pa tako optuženi M. G. u
svojoj odbrani navodi da jeste izgurao oštećenog N.D.iz lokala, hvatajući ga
rukama za ruke, i da je za njima izašao i R., a potom i društvo D. koje su
izveli iza kapije, da bi oni nakon toga počeli da se raspravljaju sa drugom
grupom momaka koja je u međuvremenu izašla iz lokala i pošla izvan kapije. Za
to vrijeme on se, zajedno sa V., R. i V. nalazio na kapiji, nakon čega su
dvojica momaka, iz grupe koju su predhodno izveli iza kapije, krenuli prema
njemu da ga udaraju nogama i tada je on osjetio neki tupi udarac u predjelu
glave i pao na betonsku podlogu gdje je izgubio svijest, nakon čega se ničeg
ne sjeća. G. V. u svojoj odbrani navodi da je primijetio da su oštećeni nakon
što su izašli izvan kapije i udaljili se prema ulici počeli da se svađaju sa
jednom grupom momaka, i da je tu došlo do njihove međusobne tuče, te da on
nikog nije udario ispred objekta, a nije vidio ni da su to uradile njegove
kolege, već je tvrdio da su se ove dvije grupe momaka tukle između sebe. Na
glavnom pretresu je, međutim, rekao da dok je bio prisutan nikakve prepirke i
svađe nije bilo između oštećenih i nekih drugih momaka, već mu je poslovođa
kada su oni pošli na Cetinje rekao da su oštećeni „koškali“ sa nekim momcima,
da bi kasnije rekao da je on sam vidio da je došlo do „koškanja“ i nekog
guranja, ali nije vidio da je tom prilikom došlo do tuče između njih, kao što
nije vidio da je bilo ko od njegovih kolega učestvovao u gurkanju, tuči ili
svađi. Optuženi V. R. je u predhodnom postupku u svojoj odbrani naveo da došlo
do tuče između optuženih i oštećenih, u kojoj su obostrano razmijenili po
nekoliko udaraca, da bi na glavnom pretresu rekao da je došlo do guranja sa
njima, ali da tom prilikom nije bilo međusobne tuče, već da su oštećeni
razmijenili po nekoliko udaraca sa nekim momcima koji su bili tu.
Imajući u vidu sve predhodno navedeno, ovaj sud nalazi da ne postoji sumnja da
su se u radnjama optuženih M. G., G. V. i V. R. ostvarili svi elementi bića
krivičnog djela nasilničko ponašanje iz čl. 399 Krivičnog zakonika, pri čemu
su optuženi u grupi, vršenjem nasilja prema oštećenima N. D., D. J., M. J.i V.
M., izazivajući tuču, te  drskim i bezobzirnim ponašanjem bili svjesni da time
ugrožavaju spokojstvo građana i remete javni red i mir, s obzirom da se sve
desilo na javnom mjestu- na ulici ispred noćnog kluba, gdje je bilo više lica,
i to u ranim jutarnjim časovima- oko 02:30h, kada su oštećeni zadobili lake
tjelesne povrede, te svjesni da time čine krivično djelo, čije izvršenje su i
htjeli, dakle postupali su sa direktnim umišljajem, čime su se pored
objektivnih ostvarili i subjektivni elementi bića predmetnog krivičnog djela,
a ovo nasuprot stavu branioca optuženih da na glavnom pretresu nijesu
provedeni pravno-relevantni dokazi koji bi u dovoljnoj izvjesnosti potvrdili
tvrdnju optužbe da su njegovi branjenici izvršili krivično djelo na način kako
je to opisano u činjeničnom opisu optužbe.
Iz provedenih dokaza, za sud je takođe nesporno da je optuženi M.G., u mjestu
i vremenu kako je to predstavljeno izrekom presude izvršio krivično djelo
teška tjelesna povreda iz čl. 151 st.1 Krivičnog zakonika, da je teško
tjelesno povrijedio oštećenog V. M., na način što je, nakon što je tuča
prestala, potrčao u pravcu oštećenog V. M. i snažno ga udario u  predjelu lica
nanoseći mu tešku tjelesnu povredu u vidu potresa mozga.
Ovakvo činjenično stanje sud je nesumnjivo utvrdio iz jasnog, preciznog i
doslednog iskaza svjedoka oštećenog koji navodi da ne zna ko je N. D. i M. J.
zadao udarce, ali da zna da je njega udario M.G., u trenutku kada je krenuo
prema vozilu,  i to stisnutnom pesnicom u predjelu lica, od kojeg udarca je
pao na tlo i izgubio svijest, a što je potvrđeno i iskazima drugih svjedoka i
to M. J., D. J., N.D., V.P. i R. V., koji su međusobno saglasni da je M.
G.stisnutom pesnicom udario u predjelu lica oštećenog M., od kojeg udarca je
on pao na tlo, nakon čega su mu ukazivali pomoć i vadili mu jezik iz grla da
se ne bi ugušio. Da je optuženi M. G. udario oštećenog V. M.po završetku
predhodne tuče, a koja je opisana u prvom dijelu izreke presude, sud je
utvrdio iz iskaza M. J. u kojem navodi da je predhodna tuča bila prestala, te
da su svi izašli na ulicu kada je G. iz zaleta udario M.. Oštećeni V. M. tom
prilikom je zadobio potres mozga, koja povreda predstavlja tešku tjelesnu
povredu , što je sud utvrdio iz nalaza i mišljenja vještaka medicinske struke.
Vrijeme i mjesto dešavanja sud je nesumnjivo utvrdio iz Službene zabilješke
Uprave policije koja je provedena kao dokaz, kao i iz iskaza svih svjedoka,
odnosno odbrana optuženih koji su vrijeme i mjesto inkrimisanog događaja
učinili nespornim.
Optuženi M. G. je prilikom vršenja naprijed navedenih radnji bio svjestan da
djeluje prema oštećenom te da, snažno ga udarivši u predjelu lica, može
povrijediti njegov tjelesni integritet, što je i htio, čim ga je iz zaleta
snažno udario u predjelu lica, čime je postupao sa direktnim umišljajem, pa su
se pored objektivnih stekli i subjektivni elementi bića krivičnog djela teška
tjelesna povreda iz čl. 151 st. 1 Krivičnog zakonika.
Sud je cijenio i navode odbrane optuženog M. G. u kojoj navodi da su oštećene
samo izveli iz lokala do kapije gdje  mu je, dok su stojali na kapiji, momak
kojeg je predhodno izveo iz lokala, preko ograde uputio riječi: „Platićeš mi
za ovo, ovo se na ovome neće završiti, bez pištolja“ i tada on i lice, kojem
je predhodno uzeo pivsku flašu, kreću prema njemu da ga udaraju nogama,
međutim on je napad odbijao postavljajući ruke ispred sebe i tada je osjetio
neki tupi udarac u predjelu glave, nakon čega je pao na betonsku podlogu, gdje
gubi svijest i više se ne sjeća ničega do momenta kada se probudio u vozilu
dok su ga njegovi drugovi vodili prema Cetinju a kada su ga ostavili kući, on
je osjećao jake bolove u glavi, pa se javio u Dom zdravlja na Cetinju oko
12:00h, gdje mu je ukazana ljekarska pomoć, pa sud nije prihvatio ovakvu
odbranu, ocijenivši je kao srečunato datu radi izbjegavanja krivice, iz
razloga što je ista u suprotnosti sa jasnim, preciznim kazivanjem oštećenih o
učešću optuženog G. u događaju, a koga su i poznavali i u prvim iskazima ga
označili kao izvršioca djela stavljenih mu na teret. Pored navedenog za sud je
nelogično, kako to predstavlja optuženi, da je izgubio svijest i ničega se ne
sjeća do momenta kada se probudio u vozilu na putu ka Cetinju, jer da je bio
tako povrijeđen, bilo bi logično da ga njegovi drugovi u Podgorici povedu radi
ukazivanja pomoći a ne da rizikuju njegovo zdravlje, vozeći ga na Cetinje.
Pored navedenog, optuženi V. i R.su se oko okolnosti pružanja pomoći G.
različito izjašnjavali i to kako između sebe, tako i u odnosu na optuženog G.
koji navodi da je sam pošao doktoru oko 12:00h, dok  V. na glavnom pretresu
jasno navodi da su G. prvo povezli u Hitnu pomoć na Cetinju, a da su ga nakon
ukazane pomoći poveli kući, dok R. predstavlja da su, kada su došli na
Cetinje, G.  ostavili u bolnicu, a oni su čekali napolju i nakon što mu je
ukazana pomoć, oni su ga odvezli kući, pri čemu je siguran da su kritičnom
prlikom G. poveli u bolnicu. Iz svega navedenog za sud slijedi logičan
zaključak da se optuženi G., pošto je obaviješten da je događaj prijavljen
policiji, javio ljekaru, kako bi bile konstatovane povrede koje kritičnom
prilikom i on zadobio, a da je optuženi zadobio povrede potvrđuje i svedok A.
Đ. navodeći da je kasnije, po okončanju predmetnog događaja, primijeto povredu
u predjelu potiljka M. G., koji mu je rekao da je tu povredu zadobio od udarca
staklenom flašom, a kojeg nije pitao ko ga je udario niti mu je on sam rekao,
pa imajući u vidu ovakav iskaz svjedoka, te iskaz oštećenog N. D. da je u
samoodbrani možda uspio da udari nekoga od optuženih, sud zaključuje da je
optuženi zadobio povredu u tuči, ali da povreda nije nanijeta onako kako to
optuženi predstavlja, niti je od iste gubio svijest i time bio onemogućen za
učešće u događaju, jer i svjedok Đ., iako potvrđuje da je optuženi G. imao
povredu, navodi da mu je to G. sam rekao nakon predmetnog događaja, te je i
tim opovrgnuta odbrana G. da je izgubio svijest i svijesti došao na putu ka
Cetinju.
 Sud je cijenio i ostale provedene dokaze, ali je kod nesumnjivo utvrđenog
činjeničnog stanja, našao da su isti bez uticaja na drugačije presuđenje.
Odlučujući o kazni koju će izreći optuženima, sud je u smislu čl.42 st. 1
Krivičnog zakonika, cijenio sve okolnosti od uticaja na njen izbor i visinu,
pa je na strani optuženog M.G., kao olakšavajuće okolnosti cijenio njegovu
porodičnost, činjenicu da je oženjen i otac dvoje mldb. djece, te njegovo loše
imovno stanje; na strani optuženog G. V. kao olakšavajuće okolnosti sud je
cijenio njegovu porodičnost i činjenicu da je otac maloljetnog djeteta, da je
lošeg imovnog stanja i da je ranije neosuđivan, a što je sud utvrdio na osnovu
izvoda iz KE na ime optuženog; na strani V. R. kao olakšavajuće okolnosti je
cijenio njegovo loše imovno stanje i činjenicu da ranije nije osuđivan, a što
je sud utvrdio na osnovu izvoda iz KE na ime optuženog. Na strani optuženog M.
G.sud je kao otežavajuću okolnost cijenio njegovu raniju osuđivanost, što je
sud utvrdio na osnovu izvoda iz KE na ime optuženog, pri čemu je sud imao u
vidu da se ranije osude odnose na krivična djela koja nijesu istorodna sa
predmetnim krivičnim djelom, dok na strani optuženih G. V. i V.R. sud nije
našao otežavajućih okolnosti. Predhodno navedene olakšavajuće okolnosti na
strani svih optuženih sud je cijenio kao naročito olakšavajuće, pa je
optuženima, shodno čl. 45 i 46 Krivičnog zakonika, ublažio kazne ispod
zakonskog minimuma. Optuženom M.G. sud je za počinjena krivična djela,
primjenom čl. 48 Krivičnog zakonika, predhodno utvrdio kazne a zatim izrekao
jedinstvenu kaznu kao u izreci presude, nalazeći da će se i ovako ublaženom
kaznom, u odnosu na optuženog u dovoljnoj mjeri uticati da ubuduće ne vrši
krivična djela, te da će se u cjelosti ostvariti svrha kažnjavanja iz čl. 32
Krivičnog zakonika, u okviru opšte svrhe izricanja krivičnih sankcija iz čl. 4
st. 2 Krivičnog zakonika. Sud je optuženima G.  V.i V. R., shodno čl. 45 i 46
Krivičnog zakonika ublažio kazne ispod zakonskog minimuma i osudio ih na kazne
zatvora u trajanju od po 3 (tri) mjeseca, takođe, uz uvjerenje suda da će se i
ovako ublaženim kaznama, u dovoljnoj mjeri uticati da ubuduće ne vrše krivična
djela, te da će se u cjelosti ostvariti svrha kažnjavanja iz čl. 32 Krivičnog
zakonika, u okviru opšte svrhe izricanja krivičnih sankcija iz čl. 4 st. 2
Krivičnog zakonika.
Na osnovu čl. 51. Krivičnog zakonika sud je optuženom V. R. u izrečenu kaznu
zatvor uračunao i vrijeme lišenja slobode, odnosno vrijeme zadržavanja pred
organom policije, kao u izreci presude.
Shodno čl. 199 i 202  Zakonika o krivičnom postupku, sud je obavezao optužene
da ovom sudu po osnovu troškova krivičnog postupka solidarno plate iznos od
319 €, koji iznos se odnosi na naknadu za izvršena vještačenja po vještaku
medicinske struke, optuženi M. G. i iznos od 187,50 € a optuženi V. R. i iznos
od 128 €, koji iznosi se odnose na naknade braniocu postavljenom po službenoj
dužnosi, svi optuženi na ime paušala kao dijela troškova krivičnog postupka
iznos od po 30 €, a koji iznos je srazmjeran imovnim prilikama optuženih,
trajanju i složenosti kivičnog postupka.
Sud je oštećene D. J., M. J., N. D. i V. M., shodno čl. 212 Zakonika o
krivičnom postupku, radi ostvarivanja imovinsko pravnog zahtjeva uputio na
parnični postupak.
 Zastupnik optužbe je na glavnom pretresu odustao od daljeg krivičnog gonjenja
optuženog D. V., zbog krivičnog djela stavljenog mu na teret optužnicom, pa je
sud shodno čl. 362 st. 1 tač. 1 Zakonika o krivičnom postupku odlučio kao u
stavu II izreke ove presude.
Troškovi krivičnog postupka u ovom dijelu, u iznosu od 125,00 €, a koji se
odnose na naknadu braniocu postavljenom optuženom po službenoj dužnosti u
predhodnom postupku, padaju na teret budžetskih sredstava suda, dok će o
troškovima na ime nužnih izdataka i nagrade izabranog branioca biti odlučeno
posebnim rješenjem, shodno čl. 203 st. 1 Zakonika o krivičnom postupku.
Sa izloženog, a u smislu čl. 364 i 362 st. 1 tač. 1 Zakonika o krivičnom
postupku odlučeno je kao u izreci presude.  
OSNOVNI SUD U PODGORICI, dana 28. 03. 2011. godine 
                                         PREDSJEDNIK VIJEĆA - SUDIJA  
                                                        Željka Jovović, s.r.
