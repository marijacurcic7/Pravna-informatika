K.br. 269/10
U I M E C R N E G O R E
OSNOVNI SUD U CETINJU, kao prvostepeni krivični, po sudiji Ćupić Mariji, uz
sudjelovanje sudskog službenika Martinović Aleksandre, kao zapisničara, u
krivičnom predmetu opt. M. P. zbog produženog krivičnog djela zloupotreba
položaja u privrednom poslovanju iz čl. 272 st.1 u vezi čl. 49 st.1 KZ-a i
opt. M. I. zbog u pomaganju produženog krivičnog djela zloupotreba položaja u
privrednom poslovanju iz čl. 272 st.1 u vezi čl. 25 i čl. 49 st.1 Krivičnog
zakonika, a po optužnici Osnovnog državnog tužilaštva u Cetinju Kt. br. 350/09
od 04.11.2010. godine, nakon održanog glavnog i javnog pretresa u prisustvu
zamjenika ODT-a Cetinje P. K. optuženih M. P. sa braniocem V. V. adv. iz
Cetinja i optuženog M. I. sa braniocem B. R. adv. iz Podgorice donio je dana
04.11. 2013. godine i javno objavio ovu
P R E S U D U
1. Opt. M. P. zv. P. od oca J. i majke J. rodjene P. rodjen .......godine u
Cetinju, gdje i prebiva, državljanin Crne Gore, student, oženjen, otac jednog
maloljetnog djeteta, pismen, sa završenom srednjom školom, vojsku nije služio,
vodi se u vojnoj evidenciji u Cetinju, lošeg imovnog stanja, osudjI. presudom
Osnovnog suda u Cetinju K.br. 61/06 od 23.05.2006.godine zbog krivičnog djela
falsifikovanje isprave iz čl. 412 KZ CG i krivičnog djela nedozvoljeno držanje
oružja i eksplozivnih materija iz čl. 403 KZ CG na kaznu zatvora u trajanju od
tri mjeseca uslovno na dvije godine,
2. Opt. M. I. zv. I. od oca N. i majke Z. rodjene B. rodjen .......godine u
Cetinju, gdje i prebiva, državljanin Crne Gore, po zanimanju radnik, oženjen,
otac jednog maloljetnog djeteta, pismen sa završenom srednjom školom, vojsku
nije služio, vodi se u vojnoj evidenciji u Cetinju, lošeg imovnog stanja,
neosudjI.
K r i v i s u:
Što su:
1. Optuženi M. P. u vremenskom periodu od 1. juna 2008. godine do 31.jula
2009.godine u Cetinju, u svojstvu odgovornog lica rasporedjenog na poslovima i
radnim zadacima računopolagača na naplatnoj rampi JP "Nacionalni parkovi" Crne
Gore - Nacionalnog parka "L." lociranoj u selu Bjeloši, opština Cetinje, u
namjeri da sebi pribavi protivpravnu imovinsku korist, zloupotrebom datog mu
povjerenja u pogledu raspolaganja imovinom ovog javnog preduzeća, i ako je
znao da je to zabranjeno, u dva navrata, i to početkom juna mjeseca
2008.godine, i početkom juna mjeseca 2009.godine od optuženog M. I. predajući
mu jedan primjerak original ulaznice za Nacionalni park "L." voljno naručio
štampanje količine od po 10000 komada ulaznica, koje je optuženi M. I. poručio
i nakon izrade preuzeo za ugovoreni novčani iznos od po 280,00 eura kod
Štamparije "Specijal" vlasništvo P.J. iz Podgorice, i to prvo u junu mjesecu
2008.godine 10000 komada lažno sačinjenih ulaznica od serijskog broja 17000 do
serijskog broja 27000, i u junu mjesecu 2009.godine još 10000 komada lažno
sačinjenih ulaznica od serijskog broja 27000 do serijskog broja 37000, koje je
predao okrivljenom M. P. radi prodaje, od kojih ulaznica je okrivljeni M. P. u
vremenskom periodu od 01.juna 2008.godine do 31. jula 2009.godine prodao
ukupno 13.991 komada po cijeni od 2,00 eura posjetiocima Nacionalnog parka
"L.", uz prodaju original zaduženih ulaznica izdatih od Nacionalnog parka
"L.", te je za 13.991 komada lažno sačinjenih ulaznica sebi pribavio
protivpravnu imovinsku korist u novčanom iznosu od 27.982,00 eura
- čime je izvršio produženo krivično djelo zloupotreba položaja u privrednom
poslovanju iz čl. 272. st. 1. a u vezi čl 49. st. 1. Krivičnog zakonika.
2. Optuženi M. I. neutvrdjenog dana početkom juna mjeseca 2008.godine, i
početkom juna mjeseca 2009.godine, u Cetinju, u namjeri pribavljanja
protivpravne imovinske koristi za optuženog M. P., umišljajno pomogao
optuženog M. P. u izvršenju produženog krivičnog djela zloupotreba položaja u
privrednom poslovanju iz čl. 272 st.1 u vezi čl. 49 st.1 KZ-a, na način što je
početkom juna mjeseca 2008.godine od optuženog M. P. preuzeo jednu original
ulaznicu za Nacionalni park "L.", koju je potom odnio u Štampariju "Specijal"
vlasništvo P. J. iz Podgorice, gdje je poručio štampanje 10000 ulaznica, te
potom od P. J. za novčani iznos od 280,00 eura preuzeo 10000 komada lažno
sačinjenih ulaznica od serijskog broja 17000 do serijskog broja 27000, nakon
čega je iste predao optuženom M. P. radi prodaje, da bi zatim početkom juna
mjeseca 2009.godine na isti način za račun optuženog M. P. nabavio 10000
komada lažno sačinjenih ulaznica od serijskog broja 27000 do serijskog broja
37000 i iste predao optuženom M. P. radi prodaje,
- čime je u pomaganju izvršio produženo krivično djelo zloupotreba položaja u
privrednom poslovanju iz čl. 272. st. 1. a u vezi čl 25 i čl. 49. st. 1.
Krivičnog zakonika.
Pa im sud primjenom citniranih zakonskih propisa, te primjenom čl. 4, 5, 13,
15, 42, 51, 52, 53, 54 i 75 KZ-a, te čl. 226-229, 239 i 374 ZKP-a, izriče
USLOVNU OSUDU
Kojom optuženom M. P. utvrđuje kaznu zatvora u trajanju od šest mjeseci, u
koju mu se ima uračunati vrijeme lišenja slobode od 03.08.2009. godine od
20,45 časova do 05.08.2009. u 11,00 časova, a opt. M. I. u kaznu zatvora u
trajanju od tri mjeseca u koju mu se ima uračunati vrijeme lišenja slobode od
03.08.2009. godine od 20,00 časova do 05.08.2009. godine u 11,00 časova, i
istovremeno određuje da se iste neće izvršiti ukoliko optuženi M. P. u
vremenskom periodu od 4 godine, a optuženi M. I. u vremenskom periodu od dvije
godine od dana pravosnažnosti presude ne počine novo krivično djelo.
Oštećenom Nacionalnom parku "L." Cetinje se dosuđuje imovinskopravni zahtjev u
iznosu od 27.982,00 eura koji iznos su optuženi dužni solidarno naknaditi u
roku od 15 dana po pravosnažnosti presude pod prijetnjom prinudnog izvršenja.
Dužni su optuženi da na ime troškova krivičnog postupka solidarno uplate iznos
od 1093,00 eura, kao i na ime sudskog paušala iznos od po 30,00 eura, u korist
budžeta Crne Gore, u roku od 15 dana po pravosnažnosti presude, pod prijetnom
prinudnog izvršenja.
Optuženom M. P. izriče se mjera bezbjednosti oduzimanja predmeta -60 komada
blokova sa po 100 lažno sačinjenih ulaznica za Nacionalni park "L." i blok sa
odrescima izdatih i 9 komada neiskorišćenih lažnih sačinjenih ulaznica za
Nacionalni park "L." koji su upotrijebljeni za izvršenje krivičnih djela .
O b r a z l o ž e nj e
Osnovno državno tužilaštvo u Cetinju podignutom Optužnicom Kt.br. 350/09 od
04.11.2010.godine opt. M. P. stavilo je na teret izvršenje produženog
krivičnog djela zloupotreba položaja u privrednom poslovanju iz čl. 272. st.
1. a u vezi čl 49. st. 1. Krivičnog zakonika i M. I. u, izvršenje u pomaganju
produženog krivičnog djelo zloupotreba položaja u privrednom poslovanju iz čl.
272. st. 1. ,a u vezi čl. 25 i čl. 49. st. 1. Krivičnog zakonika. Zastupnik
ODT-a Cetinje je u završnoj riječi istakao da ostaje pri podignutoj optužnici
i predložio sudu da optužene oglasi krivim za predmetna krivična djela i osudi
po zakonu, kao i da se optuženom M. P. izrekne mjera oduzimanja predmeta 60
komada blokova sa po 100 lažno sačinjenih ulaznica za Nacionalni park "L." i
blok sa odrescima izdatih i 9 komada neiskorišćenih lažnih sačinjenih ulaznica
za Nacionalni park "L." a shodno čl. 75 st.1 KZ-a.
Opt. M. P. u svojoj odbrani je istakao da se u toku 2008.godine oženio i dobio
dijete. Živi sa svojim ocem i bratom u manjoj kući i podigao je više kredita
kako bi pokušao da omogući sebi i svojoj porodici posao, tj. platu kako bi
mogli normalnije živjeti. Otvorio je u iznajmljenoj garaži otpad pa je radio
na isto, tj. prodavao polovne auto djelove. Sobzirom da se kreditno zadužio za
ovaj posao nije mogao obezbijediti ni sebi ni svojoj porodici osnovne
potrebštine, pa je došao na ideju da pokuša doći do karata koje bi prodavao na
mjesto na kojem ima zaposlenje, tj. na naplatnoj rampi u mjestu B. -
Nacionalni park "L." gdje je i zaposlen.
2008.godine, negdje krajem ljeta mobilnim telefon je pozvao svog rodjaka I. M
i upitao ga da li on u svojoj štampariji može da mu napravi karte, odnosno
ulaznice za Nacionalni park "L.". Tom prilikom I. mu je rekao da on lično ne
može u svojoj štampariji ,ali da ima štamparija u Podgorici i da će se
raspitati ko to može da uradi. Napomenuo je da I. nije znao da su ovo ulaznice
za njega, već ga je shvatio onako kako mu je on rekao da su to ulaznice za
Nacionalni park "L." tj. da je poručilac istih njegova firma. Nakon nekoliko
dana I. mu je rekao da mu donese jednu ulaznicu i da će mu neka štamparija u
Podgorici odštampati ove ulaznice. I. mu je poručio 10000 ulaznica na kojima
je bila cijena od dva eura. Ove ulaznice je platio na način što je I.u dao
280,00 eura, tj. iznos koji mu je I. rekao da treba da plati štampariji ovih
ulaznica u Podgorici. I. mu je dao original ulaznicu i 280,00 eura, a on je u
Podgorici ugovorio posao i nakon izrade ovih ulaznica u naredna nekolika dana
iste mu je I. donio na Cetinje. Ove ulaznice je preuzeo od I. i stavio ih da
niko nezna u objektu u garaži na placu gdje prodaje polovne djelove od vozila
i iste povremeno uzimao kada je u smjeni i nosio na svoje radno mjesto, tj. na
naplatnoj rampi Nacionalnog parka "L.". Po njegovoj slobodnoj procjeni od
10000 karata koje je poručio i dobio možda je iskoritio 500-600 ulaznica koje
je prodavao po cijeni od dva eura koliko je i standardna cijena ulaznica. Sem
ovih 500-600 ulaznica ostatak je uništio ,na način što ih je spalio u jednom
kamenjaru u predjelu L. Sa ovim poslom počeo je pred kraj ljeta i sezona
posjetilaca je bila slaba, tako da mu je veliki broj ovih ulaznica - karata
ostao pa je iste uništio. Istakao je i to da je jedan broj ovih ulaznica
uništio iz razloga što je numeracija na istim bila zastarjela, tj. da je
numeracija na originalnim ulaznicama već bila prodata, tako da nije želio da
rizikuje pa je i zbog toga uništavao ove falsifikate ulaznica.
Negdje pred kraj juna mjeseca 2009.godine, takodje je zatražio od I. da mu
ponovo obezbijedi 10000 ulaznica i kao i prethodni put rekao mu da je to za
Nacionalni park "L.", pa je isti po njihovom dogovoru otišao u Podgoricu i
ponovo poručio 10.000 ulaznica na kojima je takodje kao u 2008.godini ulaz
iznosio 2,00 eura. Nakon nekog vremena dao je I.u oko 200,00 eura ,a on je
otišao u Podgoricu i podigao iz neke štamparije ulaznice i donio mu ih na
Cetinje. Misli da je od ovih 10.000 ulaznica uspio da proda oko 300 ulaznica,
dok je jedan dio istih uništio, tj. zapalio u kamenjaru u brdu prema L., a
veći dio ulaznica mu je ostao u njegovoj iznajmljenoj garaži u drvenom ormaru
na placu u naselju Donji Kraj gdje prodaje polovne djelove. Od ovog broja
poručenih ulaznica u 2009.godini veliki broj ulaznica je uništio iz razloga
što je numeracija prodatih original karata već bila sustigla brojeve koje je
on imao, pa kako ne bi dolazio u neku sumnjivu situaciju oko brojeva te karte
je uništavao jer mu iste nijesu mogle poslužiti za prodaju. Od ovog posla u
2008. i 2009.godini zaradio je najviše oko 1.500 do 1.600 eura. Ove pare su mu
bile potrebne radi vraćanja više kredita koje je podigao, kao i zaduženja koja
je imao kod svojih prijatelja. Nije želio da banka uzima pare od njegovih
žiranata, pa je bio primoran da se snalazi za novac. Namjera mu nije bila da
pribavi veću imovinsku korist iako je odštampao veći broj ulaznica već samo da
pokrije svoja zaduženja i sačuva svoje prijatelje. Na rampi radi mjesec dana,
a nakon toga 15 dana ide u mjesto I. K. gdje obavlja poslove kao čuvar
Nacionalnog parka i tom prilikom nema nikakvog dodira sa ulaznicama, tj.
rampom. Sem njega na naplatnoj rampi radi još pet radnika kojima nije pričao
bilo što o ovome, niti isti znaju bilo kakav detalj iz ovog dogadjaja. U toku
2009.godine u mjesecu junu radio je na naplatnoj rampi po smjenama, tj. jedan
put radi prvui, jedan put drugu, a zatim tri dana slobodan i nakon isteka
mjeseca jula, ponovo je 15 dana bio na I. K. gdje nema dodira sa rampom. Odmah
nakon dobijanja poziva od policije i nakon razgovora sa policijom ispričao je
tačnu verziju ovog dogadjaja i naznačio im gdje se nalazi veća količina
neupotrijebljenih ulaznica, jer iste nije iamo namjeru da stavlja u promet i
planirao je da ih uništi.
Na glavnom pretresu je dodao da nijesu tačni navodi optužbe da je počinio
krivično djelo koje mu se stavlja na teret,tj. nije tačan iznos da je sebi
pribavio protivpravnu imovinsku korist od 27.982,00 eura sa razloga što cijeli
Nacionalni park "L." u periodu od godinu dana ne može ostvariti toliki promet.
Obavljao je poslove ,tj. bio je radnik na održavanju ambijentalne higijene s
tim što je radio i na rampi i naplaćivao ulaz u Nacionalni park. Radio je
četiri godine i sa M. I. jeste u srodstvu, ali ne baš bliskom. Nije imao
pismeni akt sem usmeno naredjenje od direktora U. V. na poslovima na kojima je
rasporedjen sem održavanja ambijentalne higijene, i to je sve bilo po usmenom
nalogu. Na kraju je istakao da u cjelosti prihvata završnu riječ svog
branioca.
Branilac okrivljenog M. P. V.V. advokat iz Cetinja,u završnoj riječi je
istakao da smatra da Optužnica ovlašćenog Tužiooca sadrži značajnih i bitnih
nedostataka i da je po njegovom mišljenju proces slabog razjašnjenja odlučnih
činjenica. U prvom redu smatra da nije sa sigurnošću razjašnjeno i utvrdjeno
svojstvo odgovornog lica - računopolagača kao potencijalnog izvršioca djela iz
čl. 272 KZ-a, a što je nesporno odlučna činjenica kod ovog predmetnog
krivičnog djela. S tim u vezi imajući u vidu da je okrivljeni imao nesporan
status radnika rasporedjenog na održavanju ambijentalne higijene, a što su
potvrdili saslušani svjedoci i o čemu se izjašnjavao pretpostavljeni, te da
sledstveno tome nije imao radno pravni status računopolagača, s druge strane
posebno potencira činjenicu da radnja izvršenja djela onako kako je difinisana
optužbom nije pravilno postavljena, jer je pogrešno definisana kao
"zloupotreba" datog povjerenja u pogledu raspolaganja imovinom preduzeća.
Stavljanje u promet krivotvorenih ulaznica na naplatnoj "rampi" nije akt
raspolaganja imovinom preduzeća iz prostog razloga što falsifikovana ulaznica
ne može biti po prirodi stvarni akt "raspolaganja imovinom preduzeća", jer
ista ne čini imovinu preduzeća u smislu relevatnih propisa imovinskog prava, i
zakonskih obilježja ovog konkretnog krivičnog djela. Nije pravilno fiksiran
inkriminisani period vremena u kom se ovaj dogadjaj desio, a za koji se
optužnicom tvrdi da su radnje izvršenja preduzeća u intervalu od 1. jula
2008.godine do 31.07.2009.godine. Optuženi su s tim u vezi tvrdili da su prvi
blok od 10000 karata naručili krajem ljeta 2008.godine, pa je lako uočiti da
taj podatak ne korespondira sa onim iz optužnice. Od pravilnog odredjenja te
činjenice (vremenskog intervala, radnje izvršenja djela) zavisi broj ulaznica
koje su stavljene u promet upravo srazmjerne. Takodje, sa druge strane odbrana
smatra da je osnovni nalaz vještaka nejasan i neodredjen, a u svom mišljenju
potpuno neutemeljen u pogledu broja prodatih karata i pribavljene imovinske
koristi. Za taj iznos pribavljanja imovinske koristi koji je naznačen u
optužnici, po stanovištu odbrane je jasno, da bilo kakvim logičkim i računskim
operacijama ne može dostići iznos i cifru koju je vještak naznačio u svom
osnovnom nalazu. Ipak, vještak je svoj osnovni nalaz korigovao na glavnom
pretresu tvrdeći da se ne može utvrditi tačan broj ulaznica i pribavljene
imovinske koristi,ostavljajući mogućnost da se taj broj kreće od jedne pa do
13.991 komada. Medjutim, vještak je ovdje zanemario sledeće parametre; prije
svega zbir ,odnosno cifra od 26.267 legalno stavljenih u promet ulaznica što
po radniku kojih je bilo šest na toj rampi daje cifru od 4.377 koja dakle
predstavlja broj prosječno prodatih legalnih karata po jednom radniku.
Činjenicu da je optuženi izmedju ostalog stavio u promet 3.234 legalne
ulaznice, što je takodje konstatovano vještačenjem dokumentacije poenta je
kada se uzme u obzir broj radnika koji su radili na toj rampi, a bilo ih je
šest, to je broj prosječan broju legalno stavljenih ulaznica u promet i
posebno period u kom su ulaznice stavljene u promet, te rad po smjenama i tako
dalje, dolazi se do zaključka da se ne može niti sa minimumom sigurnosti
tvrditi, a kako je to navedeno optužnicom da je optuženi realizovao ukupan
broj 13.991 falsifikovanih ulaznica, jer je to potpuno logički neutemeljeno,
nerealno i ekonomski neprihvatljivo. Na osnovu svih elemenata sud jedino može
konsttovati, a ima i ovlašćenja u okviru svoje jurisdikcije da utvrdi da se ta
cifra i tačan iznos protivpravne koristi nije mogao utvrditi i da se zapravo
radi o neutvrdjenom iznosu. Dakle, zbog svega ovog je predložio da sud
optuženog oslobdi optužbe zbog svih ovih manjkavosti u činjeničnoj i pravnoj
konstrukciji optužnice, a za slučaj da sud zaključi u drugačijem u pogledu
krivično pravne odgovornosti optuženog smatra da zbog brojnih olakšavajućih
okolnosti nije opravdano prema optuženom izreći kaznu, a prije svega zbog
držanja optuženog nakon izvršenog krivičnog djela pred sudom, proteka vremena,
njegovog u medjuvremenu narušenog zdravstvenog stanja, zbog preležane teške
infektivne bolesti, njegovih ličnih prilika, porodičnog statusa,
nezaposlenosti i drugih okolnosti.
Opt. M. I. u svojoj odbrani se nije mogao tačno sjetiti datuma, ali je naveo
da ga je negdje krajem ljeta 2008.godine na njegov mobilni telefon pozvao
daljni rodjak P. M. i tom prilikom ga upitao da li bi mu mogao napraviti neke
karte, odnosno ulaznice za Nacionalni park "L.". Sobzirom da drži privatnu
štampariju rekao mu je da to ne može napraviti jer je njegova štamparija
velika i ne može takve stvari da radi iz razloga što nema niti numeracije,
niti bilo što što bi išlo na takve karte, niti mu je isplativo da na tu mašinu
nešto takvo radi. Sobzirom da ga je P. zamolio da li to može da završi na neko
drugo mjesto, jer se poznaje sa ljudima koje imaju štamparije, tj. istog posla
rekao mu je da će mu izaći u susret. Nedugo nakon njihovog razgovora nekolika
dana nakon telefonskog razgovora sreo se sa P., kada mu je P. dao jednu kartu
iz bloka koju je uzeo, a nakon toga otišao za Podgoricu gdje je obišao
nekolike štamparije kako bi dobio što nižu cijenu štampanja ovih ulaznica.
Nakon što se raspitao P. je rekao koja je cijena, tj. najpovoljnija štamparija
je bila koja se nalazi u naselju Konik u blizini Katoličke crkve, a kojoj se
sada ne sjeća naziva. Ljudi iz ove šamparije koji su vlasnici i to žena i muž
čijeg imena se ne može sjetiti ponudili su štampanje ovih ulaznica za iznos od
280,00 eura. Za taj novac je ugovorio 10.000 ulaznica i tom prilikom im
ostavio uzorak original ulaznice koju mu je dao P.. Nakon nekoliko dana od P.
je dobio 280,00 eura koje mu je dao za ulaznice, a sjeća se da mu je P. tom
prilikom dao pare koje je utrošio za gorivo, sobzirom da je nekoliko puta
svojim vozilom išao za Podgoricu i vraćao se za Cetinje kako bi pronašao
najbolju cijenu i ugovorio štampanje ulaznica. Odmah nakon što je uzeo
ulaznice iz Štamparije i kešom platio vlasnicima štamparije iste, ove ulaznice
je donio na Cetinje i predao ih P. M. P. mu je rekao kada je prvi put sa njim
stupio u konktakt da su ove ulaznice potrebne za Nacionalni park "L.".
Takodje, dogovorili su se usmeno sobzirom da zna da on radi u Nacionalnom
parku "L.", pa nije mu bila ništa sumnjivo u tom poslu.
Negdje početkom ljeta 2009.godine, nije se mogao precizno sjetiti datuma, tj.
mjeseca M. P. je kao i prethodni put od njega zatražio da li bi mu izašao u
susret i da li bi ponovo u istoj štampariji dogovorio posao kao i prošle
godine, ponovo navodeći da su ulaznice potrebne za Nacionalni park "L.".
Sobzirom da mu je P. rodjak i da su u dobrim odnosima nije ništa sumnjao i kao
svom dobrom rodjaku izašao je u susret, otišao kod istih ljudi u štampariju i
ponovo razgovarao sa vlasnicima, tj. sa mužem i ženom i oni su mu dali istu
cijenu kao i prošle godine. Sobzriom da se konsultovao sa P.om da li mu
odgovara cijena karata, P. mu je rekao da odgovara, pa je sa vlasnicima
dogovorio da oni ponovo odštampaju 10000 karata kao i prethodni put, pri čemu
su oni pronašli stari uzorak, tako da im nije donosio novi uzorak,tj. novu
originalnu ulaznicu, već su istu pronašli vlasnici i odradili čitav posao bez
ikakvog proglema. P. mu je i ovaj put dao odredjeni iznos para, misli oko
300,00 eura, nakon čega je otišao u Podgoricu kako bi donio ove ulaznice i
zamolio ljude, tj. vlasnike sa kojima je razgovarao da će im tom prilikom dati
200,00 eura, dok će 80,00 eura donijeti za nekoliko dana. Isti su mu izašli u
susret, a ove iznose su konstatovali na njihovom računu. Tačno je da je na
numeraciju ulaznica i 2008. i 2009.godine iznos bio 2,00 eura. P. mu je kako
2008. tako i 2009.godine dao numeraciju brojeva koju je on rekao vlasnicima i
ti su brojevi uneseni na tim ulaznicama. Nije se mogao tačno izjasniti koju je
numeraciju poručio, ali se sjeća da im je usmeno tačno naznačio od kojeg do
kojeg broja. Sobzirom da nije sumnjao u protivzakonitost ovog posla,
vlasnicima štamparije ostavio je i svoj broj mobilnog telefona, tj. broj
068-....-.... kako bi isti kontaktirali sa njim kada završe štampanje ovih
ulaznica, čak misli da je sa njima kontaktirao i sa drugog telefona
067-.....-..... Sve ovo je uradio iz dobrih namjera prema rodjaku M. P. i bez
namjere da ima bilo kakvu materijalnu korist od svega toga, jer je nije imao.
Takodje je istakao i to da P. nije pitao za razloge zbog kojih vrši ponovnu
nabavku ulaznica, sobzirom da je znao gdje je zaposlen i da su te ulaznice
trebale za potrebe Nacionalnog parka "L.". Dodao je da ima štampariju, da je
to porodični biznis i da su uzeli nove mašine za veće štamparske poslove, a
tako male poslove kao što su štampanje ulaznica neisplativo je raditi i time
se ne bavi.
Na glavnom pretresu je istakao da nije znao koje poslove M. P. obavlja u
Nacionalnom parku, ali je znao samo da radi tamo.
Branilac optuženog M. I. advokat B. R. iz Podgorice, u završnoj riječi je
istakao da smatra da ni jednim provedenim dokazom u toku postupka nije
potvrdjeno izvršenje krivičnog djela koje je njegovom branjeniku stavljeno na
teret optužnim aktom ODT-a pa iz tih razloga je predložio da ga sud oslobodi
optužbe za krivično djelo stavljeno mu na teret.
Radi razjašnjenja ove krivičnopravne stvari, sud je u dokaznom postupku, na
glavnom pretresu, proveo dokaze: saslušao ovlašćenog predstavnika oštećenog JP
Nacionalni parkovi CG - N. p. "L." R. Dj. na saglasan predlog stranaka umjesto
neposrednog saslušanja pročitao iskaze svjedoka L. M. P.J. P.B.i P.V. M.M. P.
S,K. I. M. M. pročitao dopis JP za N. p. CG broj 03-339 od 04.03.2013.godine,
pročitao nalaz i mišljenje sudskog vještaka ekonomsko finansijske struke M.S.
posl.br.Ki.60/09 od 28.01.2010.godine sa dopunom datog nalaza i mišljenja od
29.03.2010.godine, saslušao vještaka ekonomsko finansijske struke M. S.
svjedoka U. V., pročitao izvještaj o grafološkoj analizi br. 21500-2413 sa
nalazom i mišljenjem vještaka grafologa P. I., dipl.ing. iz Podgorice br.
244/09-2413 od 22.12.2009.godine, pročitao potvrdu UP Isposave Cetinje br.
02-Sl od 03.08.2009.godine o privremeno oduzetim predmetima od okr. M. P.,
pročitao izvještaj - listing Privrednog društva "M-tel" Podgorica ostvarenih
komunikacija sa mobilnog telefona br. 068-.....-..... vlasništvo okr. M. I.
zaperiod od 30.07. do 31.07.2009.godine, izvršio uvid u fotodokumentaciju
Uprave policije Isposave Cetinje br. 95/09 od 03/04.08.2009 .godine i pročitao
izvještaj Uprave policije Ispostave Cetinje iz kaznene evidencije br.
02-245/2840/2 od 11.08.2009.godine za opt. M. P. i br. 02-245/2839/2 od
11.08.2009.godine za opt. M. I..
Sud je odustao od saslušanja svjedoka J. Lj. obzirom da je data krivičnopravna
stvar u dovoljnoj mjeri rasvijetljena za donošenje meritorne
odluke,odn.saslušanje istog nebi uticalo na donošenje drugačije odluke.
Ovlašćeni predstavnik oštećenog JP N. p. CG "Nacionalni park L." R. Dj. u svom
iskazu je istakao da se pridružuje krivičnom gonjenju protiv optuženih, a
posebno opt. M. P. kao bivšeg zaposlenog u oštećenom Javnom preduzeću.
Postavio je imovinskopravni zahtjev na iznos pričenjene štete ,odnosno
protivpravno stečene imovinske koristi od strane okr. M. P. na iznos bliže
odredjen optužnim aktom za prodatih 13.991 komada sobzirom da je cijena
ulaznice u datom periodu iznosila 2,00 eura u skladu sa opštim aktom Javnog
preduzeća. Takodje je istakao da je M. P. zasnovao radni odnos na poslovima
radnika održavanja ambijentalne higijene i infrastrukture sa mogućnošću
rasporeda na drugo radno mjesto , odnosno izvršavanja datih radnih naloga.
Optuženi je bio računopolagač kao i svaki drugi zaposleni koji tako reći
barata novcem jer ulaznice imaju finansijsku vrijednost.
Svjedok L. M. u svom iskazu je istakao da je zaposlen u N. p. "L." na radnom
mjestu kontrole i naplata na rampi koja je locirana u mjestu Bjeloši. Opis
njegovog radnog mjesta je naplata i rad na rampi tokom sezone, a ostali
mjeseci u godini podrazumijevaju obilazak Nacionalnog parka. Napomenuo je da
je vrijeme sezone negdje od 01. maja do 01. novembra. Posao na naplatnoj rampi
radi sa još pet kolega. Radno vrijeme je ponaosob po 8 sati, inače tokom
sezone radi se 24 časa na rampi na način što su smjene rasporedjene prva od 06
izjutra od 14 časova, druga od 14 do 22 časa i treća smjena od 22 do 06 sati
izjutra, tj. noćna smjena. Na rampi je uvijek radio kako to nalažu pravila,
medjutim napomenuo je da tokom 2008.godine kada je cijena ulaznica bila 2,00
eura, nekih nedelju dana ne više radili su po dvojica na rampi da bi se lakše
naplaćivale ulaznice. Sa optuženim M. P.om nije nikada radio zajedno na rampi,
osim u zimskim mjesecima kada su obilazili Nacionalni park, kako je to bilo i
predvidjeno. Kada završi svoju smjenu pazar i broj ulaznica koji je ostao iz
njegove smjene predaje kolegi koji je u narednoj smjeni. Prodaja ulaznica
varira, nekad može biti prodato ulaznica u vrijednosti do 500,00 eura i to u
avgustu mjesecu kada je jek sezone. Primjera radi ta godina, tj. sezona je
bila slabija, čak je bila prodaja ulaznica od maja mjeseca slaba. Prodaja
ulaznica zavodi se u poslovnoj knjizi, svaka smjena piše početni broj karata
prodatih u toj smjeni završno sa poslednjom kartom u toj smjeni. Karte,
odnosno ulaznice koje su prodavane nalazile su se kod šefa V. P. koji ih je u
većini slučajeva donosio, a one su se nalazile u centru na L. Medjutim
,dešavalo se da karte hvale trenutno, pa ih donese neko od kolega i te karte
su u svesku evidentirane. ZadužI.e su na taj način što su se zaduživale po
bloku, znači 1000 ulaznica svrstanih u 10 blokova. Takodje nekada se dešavalo
zavisno ko je u drugoj smjeni na rampi da nakon te smjene odnese dio karata sa
sobom, a ujutro kada dodje na posao on ih je zaduživao u poslovnoj knjizi -
evidenciji.Takodje , M. P. je pošteni momak, jer ga zna ,a što ga je navelo da
to uradi nije se mogao izjasniti.
Svjedok P.J. u svom iskazu je istakla da je osnivač Izdavačkog društva "S." sa
sjedištem u Podgorici njen suprug B. P. a ona je izvršni direktor tog društva.
Već nekoliko godina uspješno sarađuje sa N. p. Crne Gore, te su u okviru svog
posla i zanimanja štampali memorandume, vizit karte i druge brošure za potrebe
N. p.. Prvi put su štampali ulaznice za ulaz u nekim od Nacionalnih parkova u
Crnoj Gori 2008. godine i to po zahtjevu kako im se predstavio radnik
Nacionalnog parka "L." koji je za potrebe Nacionalnog parka poručio u njihovoj
štampariji izradu 10 hiljada ulaznica za Nacionalni park "L." i tom prilikom
im donio uzorak ulaznice na osnovu kojeg su oni odštampali 10 hiljada
ulaznica. Navedena porudžbina u 2008. godini dešavala se otprilike kao i
porudžbina 2009. godine, kada su oni prihvatili posao, odštampali 10 hiljada
ulaznica koje je lice koje je poručilo robu platilo gotovinski prilikom
preuzimanja robe. Tom prilikom istom je od strane Izdavačkog društva "S."
izdat račun za gotovinsko plaćanje uz prethodno njihovo plaćanje, da li će
plaćanje biti izvršeno preko računa ili gotovinski, on se opredijelio za
gotovinsko plaćanje. Tom prilikom je platio 280,00 eura za odrađeni posao.
Sjeća se i tvrdi da je vrijednost ulaza u N. p. "L." oštampan na ulaznici u
vrijednosti od 2,00 eura. Zan da su u 2009. godini serijski brojevi ulaznica
počeli od 27.001 do 37.000. Iz nekih porodičnih okolnosti, sjeća se da je 30.
maja 2009. godine, isto lice koje je u 2008. godini poručilo ulaznice za
Nacionalni park "L." došlo u Izdavačko društvo "S." i obratilo se njenom
suprugu sa riječima "Da li me se sjećate", ja sam iz Nacionalnog parka "L." i
došao sam da poručim nove ulaznice za sezonu 2009. godinu. Takođe je izrazio
hitnost svoga posla, pa iako su u porodici imali smrtni slučaj oni su 10
hiljada ulaznica za Nacionalni park "L." odštampali 05. i 06. juna 2009.
godine. Bila je neprijatno iznenađena što je tražio hitnost da se ulaznice
urade i kada su iste bile urađene obaviješten je 08. juna 2009. godine sa
njenog broja 069-.....-..... na njegov broj telefona 068-.....-...... Za robu
je došao tek 17 juna 2009. godine. U periodu od 08. do 17. juna nekoliko puta
ga je zvala na navedeni broj telefona i on joj je objašnjavao da ne može doći
bez para jer je blokiran račun N. p.., a kako mu je šefica rekla da će račun
biti uskoro deblokiran i da će podići novac i gotovinski to platiti. Dana 17.
juna 2009. godine došao je i rekao "Ja sam donio 200 eura, a na vama je hoćete
li dati karte ili ne , ako moja firma ne plati za 10 dana, ja ću donijeti još
80 eura iz svog džepa". Ona mu je predala ulaznice i konstatovala dug od 80
eura na račun koji mu je dala. Ukupna vrijednost štampanja ulaznica je 280
eura kao i prošle godine. Iz razloga povjerenja prema odgovornim licima iz
Nacionalnih parkova Crne Gore koji su koristili njihove usluge, nijesu vršili
provjeru lica koje je vršilo narudžbu za Nacionalni park "L." jer su računali
da je sve legalno i u sklopu njihove redovne uspješne saradnje. Iz razloga te
saradnje nije htjela da vrši provjeru tako da je ostalo da ne zna ime i
prezime lica kojem su štampali ulaznice. Sto posto je sigurna da bi prepoznala
to lice, a njen zahtjev za uplatu od 80 eura od Nacionalnog parka "L." bio je
iz revolta jer su računali da rade posao za njih, pa je iz tih razloga
pronašla broj fiksnog telefona Nacionalnog parka "L.", a kasnije saznala i
broj telefona direktora U. kojeg je pozvala jer je već tada počela da sumnja i
istog upoznala sa problemom.,kada je ovaj sa J. došao u njihovo preduzeće gdje
su razgovarali ,kojom prilikom je njen muž direktoru V. U. dao primjerak
original ulaznice koju je poručilac donio sa sobom i prema kojoj su oni
napravili 10 hiljada komada za tu godinu kao i za prošlu. Razlika između
originala ulaznice i one koju su oni štampali je u tome što je donesena
ulaznica skenirana i na osnovu otoga su oni uradili novi otisak koji iz
tehničkih razloga mora izgubiti na kvalitetu bar 30 posto, sa čim je poručilac
bio upoznat i na šta je isti odgovorio da nema veze. Takođe je razlika u
perforaciji jer je perforacija na ulaznici, odnosno na kuponu ulaznice koju je
donio naručilac kružna, a perforacija koju je radila njihova štamparija je u
obliku crtica ili kvadrata. Poručilac posla je u njihovu štampariju došao
svega 4 puta i prilično je sigurna da bi ga prepoznala kada bi ga ugledala.
Nakon saznanja za ovaj slučaj pitala se odakle je lice koje je poručivalo robu
baš došlo u njihovu štampariju ,a onda je u policiji saznala da je on sin N.
M. koji je ranije nekoliko puta dolazio kod njih u štampariju. Na
prepoznavanju lica u Policiji decidno je ustvrdila da se radi o M. I.u.
Što se tiče okrivljenog M. P. istakla je da nezna o kom se licu radi, pak
nikada nije vidjela to lice. Ističe i to da njihova saradnja sa N. p. Crne
Gore je bila i ostala odlična, te da je njen "crv sumnje" proradio onog trena
kada je okr. M. I. poručio ulaznice od 10.000 komada, a za njih nije došao, a
pri tom je rekao da mu se izrazito žuri i uz to nije platio iznos od 80,00
eura. Prilikom poručI.ja izrade ulaznica nije tražila pisani nalog Uprave
Nacionalnog parka ili pisano ovlašćenje za izradu, i dodala je da na neki
način izbjegavaju raditi ulaznice iz razloga što ne posjeduju sve numeratore,
tačnije ima ih šest od kojih oni posjeduju samo dva. Takodje, nije
legitimisala poručioca robe, odnosno utvrdjivala njegov identitet, bilo je
dovoljno što je rekao da je iz Nacionalnih parkova.
Svjedok P.B. u svojoj izjavi je istakao da je izdavačko društvo DOO "S."
Podgorica sa sjedištem u Zagrebačkoj ulici br. 94 osnovano 1991.godine, a kao
izvršni direktor Društva je njegova supruga J. Sa Nacionalnim parkovima Crne
Gore i sa direktorom R. G. saradjuje već duže vremena i istog lično poznaje
još iz perioda kada je bio predsjednik Opštine Budva, pa zatim je prešao da
radi u Nacionalne parkove i počeli su poslovno da saradjuju. Za potrebe
Nacionalnog parka u proteklom periodu radili su manje poslove vezane za izradu
vizit karti, memoranduma i nešto propagandnog materijala. Negdje u ljeto
2008.godine došao je momak u njihovu kancelariju u Podgorici i predstavio se
da su ga poslali iz Nacionalnog parka "L." da poruči štampanje ulaznica za
Nacionalni park. Najvjerovatnije se i predstavio, ali nije upamtio njegovo ime
i prezime, jer jako veliki broj ljudi cirkuliše kroz njegovu kancelariju, tako
da se ne može sjetiti svačijeg imena i prezimena. Tom prilikom poručio je
17000 do 27000 ulaznica, što su oni i odradili. Ulaznice su uradile na osnovu
uzorka ulaznice koju je on tom prilikom kod njih donio. Vrijednost ulaza na
navedenoj ulaznici bio je 2,00 eura. Posao u vezi izrade ulaznica uradili su
iz razloga dobre saradnje sa Nacionalnim parkovima Crne Gore koji su uvijek u
njihovoj dosadašnjoj poslovnoj saradnji izvršavali svoje obaveze u vezi
plaćanja poručene robe. Smatrali su da nema potrebe da vrše bilo kakve
provjere, te su odštampali 2008. i 2009.godine po 10000 komada, odnosno ukupno
20000 ulaznica ne vršeći provjere lica koje je izvršilo porudžbinu i preuzelo
robu. I 2008 i 2009.godine preuzete ulaznice poručilac je platio gotovinski, s
tim što je u 2009.godini ostao dužan 80,00 eura. Iz razloga tog duga, a i zbog
žurbe izrade ulaznica u situaciji kada su imali smrtni slučaj u porodici bili
su revoltirani i telefonski stupili u kontakt sa direktorom Nacionalnog parka
"L." da izmiri svoje obaveze prema njihovoj štampariji, od 80,00 eura, našto
je isti rekao da u vezi tog posla nije upoznat i da on nije poručio ulaznice.
Njegova supruga je stupila u kontakt sa direktorom Nacionalnog parka koji je
sa gospodinom J. došao kod njih u Štampariju, kojom prilikom su detaljno
razgovarali u vezi izrade ulaznica za Nacionalni park i kojom prilikom su ih
obavijestili kako je došlo do toga da odštampaju ulaznice i predali im uzorak
ulaznice sa serijskim brojem 26000 koji im je poručilac dostavio kao uzorak za
štampanje novih ulaznica u seriji od 10000 komada kao i 2008.godine. Serijski
broj ulaznica se nastavio na serijski broj ulaznica odštampanih 2008.godine i
počinje sa brojem 270001 što znači da je zadnja ulaznica odštampana u
2008.godine imala broj 27000. Što se tiče opisa, tj. identifikacije poručioca
ulaznica nije se mogla sjetiti imena i prezimena poručioca, a sjeća se da
sigurno nije imao preko 30.godina, srednje visine, nabijen, zdepast, crne
kovrdžave kose i služio se sa cetinjskim naglaskom. Nije se mogao sjetiti ni
kojim vozilom je došao do Štamparije, a takodje ni registarskih oznaka.
2009.godine je odštampano 10000 ulaznica na kojima je takodje cijena ulaza u
nacionalni park "L." iznosila 2,00 eura. Poručiocu je isporučeno 100 blokova
od po 100 komada ulaznica. Ulaznice su lijepljene za razliku od originala
,odnosno uzorka koji je heftan. Takodje se uzorak razlikuje po perforaciji na
kuponu. Na ulaznici koju su oni štampali perforacija je mašinska linijska
crticama, dok je na uzroku perforacije igličasta sa rupicama. Takodje
,kvalitet slike na ulaznici je bolji na uzorku nego na njihovj štampi, iz
razloga tehničke pripreme izrade ulaznice. Lični kontakt sa poručiocem je imao
u njehovoj kancelariji kada je dolazio da poruči i primi robu, a telefonski sa
njim nikada nije kontaktirao jer sve dogovore je obavljala njegova supruga,
ali takodje je na uzorku koji je donio radi štampanja 10000 komada u
2009.godini na poledjini upisao njegov broj telefona koji mu je on dao za
kontakt i taj broj je 068-.....-......
Svjedok U. V. u svojoj izjavi je istakao da je dana 30.07.2009.godine dobio
telefonski poziv od gospodje P. prije podne, koja se predstavila kao
predstavnik Štamparije- firme "S." iz Podgorice, tvrdeći da je Nacionalni park
"L." štampao kod njih ulaznice u tiražu od 10.000 komada ne plativši u
potpunosti dug od 80,00 eura. Ovoj gospodji je odgovorio da oni ulaznice
štampaju u drugoj štampariji i da o ovom štampanju nezna ništa, ali da će
provjeriti tvrdnju u Direkciji Javnog preduzeća. Nazvao je pomoćnika direktora
M. J. ispričao mu pomenuti razgovor i dao mu broj telefona firme "S." da se on
čuje sa njima. U medjuvremenu čuo se sa generalnim direktorom i dogovorili su
se da J. i on odu do štamparije, što su i uradili. Gospodja P. im je pokazala
ulaznicu broj 26.000 sa koje je preštampano pomenutih 10.000 komada koje su
naručene 17.06.2009.godine, tvrdeći da je isti naručilac 2008.godine takodje
naručio 10.000 komada ulaznica. U dogovoru sa direktorima povukao je knjigu
zaduženja i razduženja. Nakon toga obavijestio je Upravu policije u Cetinju, a
takodje o ovom slučaju dopisom je obviješten i Vrhovni državni tužilac.
Istakao je i to da ulaznice za Nacionalni park poručuje lično on, tako što ih
naručuje M. J. pomoćniku direktora Javnog preduzeća koji iste poručuje
štampariji "Štampar Makarije" koja izradjuje ulaznice. Nakon štampanja
preuzima ulaznice, zadužuje ih u javnom preduzeću, a nakon toga odnosi ih u
Centar za posjetioce gdje ih zadužuje ovlašćeno lice U. M.. Nakon toga, a po
potrebi posla, šef P. V. odnosi ulaznice na naplatnoj rampi koja je locirana u
mjestu B. a po potrebi i na naplatnoj rampi koja se nalazi u mjestu Krstac.
Nakon toga pomenute ulaznice se zadužuju u poslovnoj knjizi koja se nalazi na
rampi gdje nadzornik smjene potpisuje i prilikom predaje smjene, odnosno
predaje pazara, upisuje se i broj ulaznice koji iz prethodne smjene dostavlja
narednom radniku. Šef službe odnosi iznos pazara službenici u prostorijama u
Cetinju gdje se nalazi njihovo sjedište, a nakon toga novac se odnosi u
Centralnoj banci. Optuženi M. P. je radnik Nacionalnog parka unazad tri
godine, dok optuženog M. I. na poznaje i nikada nije bio u poslovnom kontaktu
sa njim. Takodje , u prosjeku u 2008.godini prodao je oko 24.000 ulaznica, dok
se za 2009.godinu nije mogao izjasniti jer su ulaznice još uvijek u prodaji.
Svaka prodaja karata evidentira se u poslovnoj knjizi. Prosječni iznosi pazara
po pravilu u sedmom i osmom mjesecu tekuće godine je najveći iznos pazara. Na
naplatnoj rampi je radilo šest ljudi. Radnici su kontrolisani na način što je
šef službe svakog dana uzimao pazar i broj prodatih ulaznica, medjutim nekada
i on lično provodeći vrijeme na rampi da vidi kako rad teče. Na original
ulaznici i na falsifikovanoj ulaznici bila je isa numeracija, vrlo teško se
moglo prepoznati falsifikat. Rampa radi u periodu od maja negdje do kraja
oktobra mjeseca, zavisi od vremenskih prilika. O iznosu pazara i broju
prodatih ulaznica postoji veoma uredna evidencija koja postoji u spisima
predmeta i bilo je odstupanja i sve zavisi od broja posjetilaca i vremenskih
uslova. Sezona počinje 1. maja kalendarske godine i te godine je štampano
negdje oko 10.500 ulaznica od prethodne 2008.godine ostalo je 11.000 i nešto
ulaznica i obično kada dodju na par hiljada ulaznica tada poručuju novi broj
ulaznica i sve zavisi od potrebe posla. Na glavnom pretresu je istakao da je
opt. M. P. u tom periodu imao rješenje radnika na održavanju ambijenalne
higijene, ali kako ih je u Nacionalnom parku uglavnom bilo malo, ljudi koji su
imali srednju stručnu spremu oni su rasporedjI.i i na punktu za prodaju
ulaznica, a ostali su radili ambijentalnu higijenu zajedno sa njim kao
direktorom. Dakle on kao direktor imao je pravo bilo usmenim, bilo pismenim
putem da izda naredjenja radniku na kojim radnim zadacima treba da radi, mada
su imali svog šefa koji ih je rasporedjivao i on se u to nije miješao, mada je
znao za raspored.
Iz iskaza svjedoka K. I. proizilazi da je zaposlen u N. p. "L." i u vrijeme
sezone koja je negdje od 01. maja do kraja oktobra radi poslove na naplatnoj
rampi koja je locirana u mjestu Bjeloši. U ostalim mjesecima godine radi u
obilasku nacionalnog parka primjera radi obilaze centar za posjetioce,
bungalove i slično. Rad na naplatnoj rampi organizovan je tako što rade po tri
smjene svaki od njih zaposlenih je sam u smjeni. Rad u smjeni počinju na način
što od prethodnika uzimaju pazar i ulaznice koje su ostale, a iznos pazara i
broj ulaznica od kojih počinje, kada on preuzme smjenu vode u evidenciji. Za
svo vrijeme od kada radi u N. p. nije imao nikakvih problema i njihova
saradnja je bila odlična. Napomenuo je i to da nekih dva - tri dana u 2008.
godini su radili njih dvojica u smjeni iz razloga što je bila cijena ulaznice
2 eura, pa da bi bila što bolja naplata. Postoji još jedna naplatna rampa koja
se nalazi na Njegušima, tačnije mjesto Krstac gdje posao obavlja jedan kolega
jer su takve potrebe posla - nema puno posla. Sa okrivljenim M. P. imao je
izrazito poslovni odnos, i isti ga je od svih najbolje , sa njim nikada nije
imao kontakt. Naplatna rampa je radila samo tokom sezone i to od 01. maja pa
do kraja oktobra zavisi od vremena. Dnevni pazari su se kretali od 150,00 do
300,00 eura, zavisilo je od posjete. Prodaja karata najviše se odvijala u
prvoj smjeni u vremenu od 08.00 do 14.00 časova. Kontrole od strane nadređenih
su vršene, nekad su bili najavljeni, a nekada su došli nenajavljeni. Ulaznice
su se nalazile u centru ili u sjedištu Nacionalnog parka u Cetinju.
Iz iskaza svjedoka P. S. proizilazi da je isti zaposlen u Nacionalnom parku
"L." kao nadzornik tokom sezone na naplatnoj rampi koja je locirana u mejstu
Bjeloši, a u međuvremenu, a posebno u zimskim mjesecima radi na obilasku
Nacionalnog parka L. centra za posjetioce i slično. Što se tiče radnog mjesta
koje pokriva na naplatnoj rampi taj rad se vodi u smjenama zajedno sa njihovih
pet kolega. Smjenu preuzima na način što od prethodnika uzima iznos pazara,
broj neprodatih ulaznica koje zadužuje u evidenciji na naplatnoj rampi i na
isti način predaje smjenu kolegi koji radi nakon njega. Sa okrivljenim M. P.
imao je solidan poslovni odnos, dok okrivljenog M. I. ne poznaje i nije nikada
bio u poslovnom odnosu sa njim ,a da se ticalo poslova za Nacionalni park
"L.". Prosječni pazari tokom sezone su se kretali od 100,00 do 500.00 eura
zaviseći od broja posjetilaca i vremenskih prilika. Nikada nije primijetio
neke nepravilnosti vezano za poslove koje je obavljao M. P. i isti je važio za
dobrog radnika.
Iz iskaza svjedoka M. M. proizilazi da je isti zaposlen u Nacionalnom parku
"L." i da obavlja posao nadzornika na naplatnoj rampi lociranoj u mjestu
Bjeloši tokom sezone koja traje negdje od maja do oktobra, zavisi od
vremenskih prilika a nakon toga radi poslove obilaska Nacionalnog parka
(obilazak Centra za posjetioce, bungalove, i slično). Rad na naplatnoj rampi
je organizovan po smjenama i na način što kada preuzima smjenu, uzima broj
neprodatih ulaznica iz predhodne smjene i iznos pazara koji evidentiraju u
poslovnoj knjizi koja se nalazi na rampi i tako naravno kada predaju smjenu.
Za iznose pazara nije se mogao precizno izjasniti u ovom periodu iz razloga
što zavisi od više faktora, broja posjetialca, vremenskih prilika. Ističe da
vezano na naplatnoj rampi nijesu imali problema vezano za način odvijanja
posla i to bi morao reći i za kolegu M. P.. Napomeno je da kada hvali broj
ulaznica na naplatnoj rampi oni to poručuju iz centra odakle se ulaznice
donose i odmah iz zaduže u poslovne knjige. M. I. ne poznaje i nije nikada
imao kontakt sa istim ni privatno ni poslovno.
Iz iskaza svjedoka M. M. proizilazi da je M. P., radnik na poslovima
održavanja ambijentalne higijene, radio na poslovima nadzornika, na naplatnom
punktu u mjestu Bjeloši, po ovlašćenju direktora NP "L.". U periodu od
zasnI.ja radnog odnosa do dana kada je pritvoren on je bio savjestan i
odgovoran radnik. Izuzetno je neprijatno iznenađena njegovim nezakonitim
ponašanjem, koje je on na vrlo perfidan način sprovodio u spornom periodu. Što
se tiče optuženog M. I., on nije zaposlen u JP NP CG i njegov identitet im
nije poznat. Njegovo saučesništvo u krivičnom djelu saznali su iz dnevne
štampe. Napominula je da je optuženi M. P. udaljen sa poslova i zadata od
strane direktora JP NP CG do konačnog okončanja disciplinskog postupka.
Pouzdano tvrdi da postoji tačna evidencija u NP "L." o broju radnih dana koje
je optuženi proveo na radnom mjestu - naplatni punkt u mjestu Bjeloši.Optuženi
je bio raspoređen na označene poslove od strane direktora NP "L." u skladu sa
opštim aktima preduzeća. Ove poslove je mogao obavljati i po usmenom i po
pismenom nalogu direktora NP "L." u skladu sa opštim aktima JP NP CG.
Svjedok P.V. u svom iskazu je naveo da je zaposlen u Nacionalnom parku "L."
Gdje i obavlja posao šefa službe zaštite u Nacionalnom parku "L.". Opis
njegovog posla podrazumijeva da organizuje rad službe koja štiti od branja
šume, divlje gradnje, požara, kao i kontrola naplatnih rampi. Njegov posao
sastoji se u sledećem: nakon što su ulaznice odštampane za Nacionalni park i
donijete u Centar za posjetioce, on ih po potrebi posla odnosi na naplatnoj
rampi, iste tu zadužuje po broju ulaznica i numeraciji i preda nadzorniku koji
je tada u smjeni. Takodje ima obavezu da svakog radnog dana osim vikendom
odnosi dnevne pazare koji su do Centra evidentirani za taj dan i odnosi ih u
Opštinu Cetinje, nakon čega se odnose u Centralnu banku. Unazad dvije i po
godine koliko je zaposlen u Nacionalnom parku "L." nije primijetio nikakve
nepravilnosti u radu od bilo kojeg nadzornika na rampi, pa ni od strane M. P.
jer se nikada nije desilo da nedostaje ni jedan cent ili se pojavi
nepravilnost u broju ulaznica. Nije mu se dešavalo da neki od nadzornika
odskoči od prodaje ulaznica, obično je to bio neki prosjek od 200 do 500 eura.
Iznenadjen je da je to uradjeno od strane okr. M. P.
Iz dopisa JP za N. p. CG broj 03-339 od 04.03.2013.godine, proizilazi da je
protiv okrivljenog M. P. pokrenut disciplinski postupak odlukom Direktora
Javnog preduzeća br. 03-838 od 18.08.2009.godine. Konačnom odlukom ovlašćenog
disciplinskog organa br. 01-896 od 10.09.2009.godine imenovanom je izrečena
disciplinska mjera prestanak radnog odnosa sa danom 10.09.2009.godine zbog
izvršenja teže povrede radne dužnosti koja čini biće krivičnog djela čije
izvršenje mu je stavljeno na teret podignutom optužnicom.
Iz nalaza i mišljenja sudskog vještaka ekonomsko finansijske struke dipl. ecc.
M. S. Ki.60/09 od 28.01.2010.godine proizilazi da je M. P. u periodu od
01.06.2008.godine do 31.07.2009.godine na naplatnoj rampi Bjeloši - Nacionalni
park "L." Cetinje realizovao ukupno 3.234 ulaznice po cijeni od 2,00 eura u
ukupnom iznosu od 6.468,00 eura, od čega je u periodu od 01.06.2008. do
01.01.2009.godine realizovao 2.275 ulaznica u vrijednosti od 4.550,00 eura,
dok je u periodu od 01.01.2009.godine do 31.07.2009.godine realizovao 959
ulaznica u vrijednosti od 1.918,00 eura. U N. p. "L." - Cetinje zaduženo je
ukupno 21.768 ulaznica, a takodje u N. p. "L." u periodu od 01.01.2009. do
31.07.2009.godine zaduženo je ukupno 10.732 ulaznice. Prema tome u periodu od
01.01.2008. do 31.07.2009.godine na naplatnoj rampi Bjeloši - Nacionalni park
"L." Cetinje zaduženo je ukupno 32.500 ulaznica, od čega 32.000 ulaznica po
cijeni od 2,00 eura i 500 ulaznica po cijeni od 1,00 eura. Medjutim u spornom
periodu od 01.06.2008.godine do 31.07.2009.godine na naplatnoj rampi Bjeloši -
N. p. "L." Cetinje zaduženo je ukupno 28.500 ulaznica od čega 28.000 ulaznica
po cijeni od 2,00 eura i 500 ulaznica po cijeni od 1,00 eura.Zaposleni radnici
M. P. K. I., M. M., P. S., J. Lj. i L. M. su u periodu od 01.06.2008.godine do
31.07.2009.godine na naplatnoj rampi Bjeloši N. p. "L." Cetinje realizovali
ukupno 26.267 ulaznica po cijeni od 2,00 eura u ukupnom iznosu od 52.534,00
eura od čega je u periodu od 01.06.2008.godine do 01.01.2009.godine
realizovano 18.806 ulaznica u vrijednosti od 37.612,00 eura, dok je u periodu
od 01.01.2009.godine do 31.07.2009.godine realizovao 7.461 ulaznica u
vrijednosti od 14.922,00 eura.
U dopuni nalaza i mišljenja od 29.03.2010.godine konstatuje se da su optuženi
od ukupno odštampanih 20.000 komada falsifikovanih ulaznica Nacionalnog parka
"L." Cetinje sa serijskim brojevima od 17.000 do 27.000 i od 27.000 do 37.000
novčanog iznosa po 2,00 eura po ulaznici realizovali 13.991 komada ulaznica
(20.000 komada - 6.009 komada). Ukupna visina pribavljene imovinske koristi od
realizacije 13.991 komada falsifikovanih ulaznica iznosi svega 27.982,00 eura
(13.991 komada x 2,00 eura).
Prilikom neposrednog izjašnjenja dana 29.06.2011.godine je naveo vezano za
realizaciju spornih falsifikovanih ulaznica ,je umjesto realizovanih trebalo
da stoji nedostajućih ,obzirom da realizovano može biti od 1 komada ,pa do
139991 komada ulaznica (20000-6009),čija je ukupna vrijednost 27.982 euraU
spisima predmeta se ne nalazi poslovna dokumentacija na osnovu koje bi se
mogao utvrditi tačan broj realizovanih falsifikovanih ulaznica,a ni optuženi
nije vodio tu dokumentaciju.
Vještak ekonomsko finansijske struke M. S. je u svom iskazu na glavnom
pretresu istakao da ostaje pri ranije datim nalazima, a što se tiče
dokumentacije vezane za nelegalne ulaznice ona ne egzistira u spisima
predmeta, te se ne može izjasniti da li je u toku 2008.godine bilo realizacije
kao i u toku 2009.godine da li je bilo realizacije i koliko ako je bilo.
Iz izvještaja o grafološkoj analizi br. 21500-2413 ,sa nalazom i mišljenjem
vještaka grafologa P. I. dipl.ing. iz Podgorice br. 244/09-2413 od
22.12.2009.godine, proizilazi da ispitI.jem i pručavanjem dostavljenih
ulaznica i odsječaka istih pomoću komparativnog mikroskopa "projectina" i
njihovim uporedjenjem sa dostavljenim nespornim ulaznicama za Nacionalni park
"L.", konstatovano je da nijesu uočeni nikakvi elementi zaštite ni kod
nespornih ni kod spornih ulaznica i njihovih odsječaka; konstatovano je da su
i sporne i nesporne ulaznice odštampane na kolor laserskom štampaču sa
odredjenim razlikama u jasnoći štampe; perforacija, koja u bloku odvaja
ulaznicu od odsječka, nije ista kod spornih i nespornih ulaznica; dimenzije
nespornih blokova su 21,5 x 9,15 cm, dok je dužina same karte 16,6 cm;
dimenzije spornih blokova variraju i kreću se u opsegu od 22,6 do 22,8 cm
dužina, odnosno 8,95 - 9,05 cm širina. Kod spornih blokova varira i dužina
samih karata koja se kreće od 16,5 do 16,72 cm. Dakle izvršenim ispitI.jem
uočene su razlike u kvalitetu štampe, vrsti perforacije i dimenzijama spornih
ulaznica u odnosu na nesporne, što navodi na zaključak da se u konkretnom
slučaju najvjerovatnije radi o falsifikatima.
Iz potvrde Uprave policije Ispostave Cetinje br. 02-Sl od 03.08.2009.godine o
privemeno oduzetim predmetima proizilazi da je od M. P. privremeno oduzeto 60
komada blokova sa po 100 falsifikovanih ulaznica - tiketa Nacionalni park
"L.", i jedan blok sa odrescima izdatih falsifikovanih ulaznica - tiketa u
Nacionalni park "L." od broja 27201 do broja 27291 i devet komada
neiskorištenih ulaznica - tiketa.
Iz izvještaja- listinga privrednog društva M-tel Podgorica ostvarenih
komunikacija sa mobilnog telefona broja 068-....-....., vlasništvo opt. M. I.
za period od 30.07. do 31.07.2009.godine, proizilazi datum, vrijeme i trajanje
poziva koji su ostvareni sa navedenog broja, a takodje se vidi da je isti
ostvario komunikaciju sa ovog telefonskog broja na broj 069-.....-..... koje
je vlasništvo Štamparije "S......".
Iz fotodokumetacije Uprave policije Ispsotave Cetinje br. 95/09 od
03./04.08.2009.godine, proizilazi bliži izgled garaže koja je pod zakup M. P.
kao i izgled ulaznica u ormaru, kao i bliži izgled ulaznica - 60 blokova sa po
100 ulaznica i jedan blok sa iskorišćenim ulaznicama, izgled iskorišćenih
ulaznica, izgled naplatne rampe Nacionalnog parka "L." u mjestu Bjeloši, kao i
bliži izgled kućice, izgled unutrašnjosti kućice i izgled mjesta u fioci stola
gdje se nalaze originalne ulaznice, kao i izgled dva bloka po 100 originalnih
ulaznica koje su privremeno oduzete.
Iz izvještaj Uprave policije Ispostave Cetinje iz kaznene evidencije br.
02-245/2840/2 od 11.08.2009.godine za opt. M. P. utvrdjuje se da je isti
osudjI. presudom Osnovnog suda u Cetinju K.br. 61/06 od 23.05.2006.godine zbog
krivičnog djela falsifikovanje isprave iz čl. 412 KZ CG i krivičnog djela
nedozvoljeno držanje oružja i eksplozivnih materija iz čl. 403 KZ CG na kaznu
zatvora u trajanju od tri mjeseca uslovno na dvije godine, dok se iz ivještaja
br. 02-245/2839/2 od 11.08.2009.godine za opt. M. I. utvrdjuje da isti ranije
nije osudjI..
Analizirajući rezultate provedenog dokaznog postupka, te na osnovu savjesne i
brižljive ocjene svih provedenih dokaza pojedinačno i u svojoj ukupnosti, sud
je utvrdio da su rezultati dokaznog postupka potkrijepili navode optužnice da
je optuženi M. P. izvršio produženo krivičnog djela zloupotreba položaja u
privrednom poslovanju iz čl. 272 st.1 u vezi čl. 49 st.1 KZ-a, a opt. M. I. u
pomaganju izvršio produženo krivično djelo zloupotreba položaja u privrednom
poslovanju iz čl. 272 st.1 u vezi čl. 25 i čl. 49 st.1 Krivičnog zakonika,
stavljeno im na teret, činjenično opisano u dispozitivu presude, a ovo iz
sledećih razloga;
Naime, utvrdjujući činjenice radi pravilnog odredjenja materijalno pravnog
odnosa u ovoj krivično pravnoj stvari sud je našao da je okrivljeni M. P. u
vremenskom periodu od 1. juna 2008. godine do 31.jula 2009.godine u Cetinju, u
svojstvu odgovornog lica rasporedjenog na poslovima i radnim zadacima
računopolagača na naplatnoj rampi JP "Nacionalni parkovi" Crne Gore - N. p.
"L." lociranoj u selu Bjeloši, opština Cetinje, u namjeri da sebi pribavi
protivpravnu imovinsku korist, zloupotrebom datog mu povjerenja u pogledu
raspolaganja imovinom ovog javnog preduzeća, i ako je znao da je to
zabranjeno, u dva navrata, i to početkom juna mjeseca 2008.godine, i početkom
juna mjeseca 2009.godine od okrivljenog M. I., predajući mu jedan primjerak
original ulaznice za Nacionalni park "L." voljno naručio štampanje količne od
po 10000 komada ulaznica, koje je okrivljeni M. I. poručio i nakon izrade
preuzeo za ugovoreni novčani iznos od po 280,00 eura kod Štamparije "S."
vlasništvo P.J. iz Podgorice, i to prvo u junu mjesecu 2008.godine 10000
komada lažno sačinjenih ulaznica od serijskog broja 17000 do serijskog broja
27000, i u junu mjesecu 2009.godine još 10000 komada lažno sačinjenih ulaznica
od serijskog broja 27000 do serijskog broja 37000, koje je predao okrivljenom
M. P. radi prodaje, od kojih ulaznica je okrivljeni M. P. u vremenskom periodu
od 01.juna 2008.godine do 31. jula 2009.godine prodao ukupno 13.991 komada po
cijeni od 2,00 eura posjetiocima N. p. "L.", uz prodaju original zaduženih
ulaznica izdatih od N. p. "L.", te je za 13.991 komada lažno sačinjenih
ulaznica sebi pribvio protivpravnu imovinsku korit u novčanom iznosu od
27.982,00 eura - čime je izvršio produženo krivično djelo zloupotreba položaja
u privrednom poslovanju iz čl. 272. st. 1. a u vezi čl 49. st. 1. Krivičnog
zakonika, dok je okrivljeni M. I. neutvrdjenog dana početkom juna mjeseca
2008.godine, i početkom juna mjeseca 2009.godine, u Cetinju, u namjeri
pribavljanja protivpravne imovinske koriti za okrivljenog M. P. umišljajno
pomogao okrivljenog M. P. u izvršenju produženog krivičnog djela zloupotreba
položaja u privrednom poslovanju iz čl. 272 st.1 u vezi čl. 49 st.1 KZ-a, na
način što je početkom juna mjeseca 2008.godine od okrivljenog M. P. preuzeo
jednu original ulaznicu za N. p. "L.", koju je potom odnio u Štampariju "S."
vlasništvo P.J. iz Podgorice, gdje je poručio štampanje 10000 ulaznica, te
potom od P.J. za novčani iznos od 280,00 eura preuzeo 10000 komada lažno
sačinjenih ulaznica od serijskog broja 17000 do serijskog broja 27000, nakon
čega je iste predao okrivljenom M. P. radi prodaje, da bi zatim početkom juna
mjeseca 2009.godine na isti način za račun okrivljenog M. P. nabavio 10000
komada lažno sačinjenih ulaznica od serijskog broja 27000 do serijskog broja
37000 i iste predao okrivljenom M. P. radi prodaje - čime je u pomaganju
izvršio produženo krivično djelo zloupotreba položaja u privrednom poslovanju
iz čl. 272. st. 1. a u vezi čl 25 i čl. 49. st. 1. Krivičnog zakonika .
Ovakvo činjenično stanje se utvrđuje prvenstveno iz iskaza svjedoka P.J. P. B.
i U. V. kao i iz izvještaja o grafološkoj analizi br. 21500-2413 sa nalazom i
mišljenjem grafologa P. I. nalaza i mišljenja sudskog vještaka ekonomsko
finansijske struke M. S. od 28.01.2010. godine sa dopunom datog nalaza i
mišljenja i neposrednih izjašnjenja, te potvrde Uprave policije Ispostave
Cetinje br. 02-SL od 03.08.2009. godine o privremeno oduzetim predmetima od
optuženog M. P. iz izvještaja - listinga privrednog društva "M-tel" Podgorica
ostvarenih komunikacija sa mobilnog telefona broja 068-....-... koje su
vlasništvo okrivljenog M. I. kao i fotodokumentacije Uprave policije Ispostave
Cetinje br. 95/09 od 03/04.08.2009. godine.
Naime, optuženi M. P. u odbranama datim u istražnom postupku i na glavnom
pretresu ne spori da je krajem ljeta 2008. godine pozvao svog rođaka M. I. a
koji inače posjeduje štampariju, te ga pitao da li može u njegovoj štampariji
da odštampa ulaznice za N. P. "L.", pa nakon saznanja da isti to ne može da
uradi u svojoj štampariji, pronašao mu je štampariju u Podgoricu gdje se to
moglo izvršiti. Ovu činjenicu u svojoj odbrani potvrđuje i optuženi M. I.
navodeći da mu je tom prilikom optuženi M. P. naručio 10.000 ulaznica te da mu
je predao jednu original ulaznicu i 280,00 eura koliko je koštalo štampanje,
govoreći mu da je to za potrebe njegove firme - "N. P." L. Optuženi M. I. nije
posumnjao u ovo jer je znao da je isti zaposlen u navedeno preduzeće tako da
mu je nakon nekoliko dana predao naručene ulaznice, koje je on sakrio u svojoj
garaži, navodeći da je iste povremeno uzimao i prodao ukupno 500-600 komada ,a
ostale je uništio i spalio.
Optuženi M. P. je takođe krajem juna mjeseca 2009. ponovo zatražio od opt. M.
I. da mu na isti način obezbijedi 10.000 ulaznica i platio mu iznos od 200,00
eura, od kojih ulaznica je prodao 300 komada, a opet je veći dio uništio, tj.
spalio, ističući da je od ovakve prodaje ulaznica zaradio 1.500,00-1.600,00
eura. Optuženi M. I. je naveo da je za štampanje navedenih ulaznica angažovao
štampariju u naselju "Konik" gdje je i ugovorio štampanje ulaznica, na isti
način kao i 2008. godine, tj, da se i toga puta odštampa 1000 ulaznica ,a na
osnovu starog uzorka original ulaznice koju su ljudi zaposleni u ovoj
štampariji imali kod sebe. Za taj dio posla isti je platio iznos od 200,00
eura,a kako navodi ostao je dužan 80,00 eura i ostavio svoj broj telefona jer
nije sumnjao u zakonitost ovog posla.
Svjedoci P.J. i P. B. a čije iskaze je sud u potpunosti prihvatio su na jasan
i decidan način saglasno naveli da su vlasnici štamparije "S." koja je radila
i ovaj posao, opisujući do detalja kako je tekla poslovna saradnja sa
optuženim M. I.. Ovi svjedoci su pojasnili da iz razloga ranije poslovne
saradnje koju su imali sa N. P. "L.", a samim tim što im se optuženi M. I.
predstavio kao lice zaposleno u N. P. "L." odradili su štampanje 20.000
ulaznica ,tj. za 2008 i 2009. godinu i to prvo u junu mjesecu 2008.godine
10000 komada ulaznica od serijskog broja 17000 do serijskog broja 27000, i u
junu mjesecu 2009.godine još 10000 komada od serijskog broja 27000 do
serijskog broja 37000, na kojima je novčani iznos bio 2,00 eura, a na osnovu
original ulaznice koju im je predao optuženi. Taj posao su obavili na stručan
i profesional način, a na što i upućuje sama činjenica da su više puta
pokušali da stupe u kontakt sa optuženim M. I. koji im je ostavio i svoj broj
mobilnog telefona 068-...... jer je isti izrazio hitnost posla za štampanje.
Vjerodostojnost njihovih izjava potvrđena je izvještajem - listinga ostvarenih
komunikacija privrednog društva "M-..." Podgorica, iz kojeg dokaza se zapravo
i utvrđuje da je ostvaren kontakt telefonskim putemsa opt. M. I.. Iz razloga
što su isti bili revoltirani ovakvim ponašanjem, a i zbog duga od 80,00 eura,
koji ne spori ni sam optuženi, stupili su u kontakt sa direktorom Nacionalnog
parka "L." U. V..
Sumnja u zakonitost ovog posla potvrđena je i iskazom svjedoka U. koji je u
svom iskazu i naveo, a nakon obavljenog razgovora sa P.J. da oni ulaznice
štampaju u drugoj štampariji i da o ovom štampanju ne zna ništa, pa je iz tih
razloga obavio određene provjere. Opravdanost njegovih sumnji kasnije je
svakako i potvrđena izvještajem o grafološkoj analizi br. 21500-2413 sa
nalazom i mišljenjem vještaka grafologa P. I. a koji nalaz i mišljenje je sud
u potpunosti prihvatio kao jasan, stručan i objektI., a na osnovu koga se
utvrđuje da su zapravo uočene razlike u kvalitetu štampe, vrsti perforacije i
dimenzijama spornih ulaznica u odnosu na nesporne, te da se radi o
falsifikatima, a čijem nalazu ide u prilog i fotodokumentacija Uprave policije
Ispostave Cetinje br. 95/09 od 03./04.08.2009.godine kao i potvrda Uprave
policije Ispostave Cetinje br. 02-Sl od 03.08.2009.godine o privremeno
oduzetim predmetima od optuženog M. P., od koga je privremeno oduzeto 60
komada blokova sa po 100 falsifikovanih ulaznica - tiketa N. p. "L.", i jedan
blok sa odrescima izdatih falsifikovanih ulaznica - tiketa u N. p. "L." od
broja 27201 do broja 27291 i devet komada neiskorištenih ulaznica - tiketa.
Svjedok U.V. je pojasnio da je kao direktor N. p. "L." imao pravo bilo
usmenim, bilo pismenim putem da izda naredjenja radniku na kojim radnim
zadacima treba da radi,što potvrđuje i svjedok M. M.. Tokom postupka je
nesumnjivo utvrđeno da je optuženi M. P. bio zaposlen u N. p. "L." gdje je
obavljao poslove radnika na održavanju ambijentalne higijene s tim što je
radio i na rampi i naplaćivao ulaz u N. p. "L.". Ovu činjenicu ne spori ni sam
optuženi, a što potvrđuju i svjedoci L. M. i P.V. čije iskaze je sud prihvatio
u onom dijelu koji se odnosi na način poslovanja kontrole i naplata na rampi
koja je locirana u mjestu Bjeloši, prezentujući sudu kako radnici koji
obavljaju taj posao iste zadužuju po broju ulaznica i numeraciji a kasnije
predaju nadzorniku. Međutim, ovi svjedoci se nijesu mogli izjasniti na
konkretne okolnosti koje se tiču samog načina izvršenja krivičnog djela kod
optuženih pa njihovi iskazi u tom dijelu nijesu od uticaja na razjašnjenje
date krivično pravne stvari.
Ni svjedoci K. I. P. S. M. M. nijesu sudu pružili podatke koji bi u konkretnom
bili od uticaja na razjašnjenje date krivičnopravne stvari,jwr kako su se
izjasnili nemaju saznaja neposrednih kako je došlo do izvršenja predmetnog
krivičnog djela.
Kao posledica preduzetih radnji od strane optuženog M. P. rezultiralo je i
pokretanje disciplinskog postupka, a što se i utvrđuje iz dopisa JP za
Nacionalne parkove CG broj 03-339 od 04.03.2013.godine,kome je i izrečena
disciplinska mjera prestanak radnog odnosa sa danom 10.09.2009.godine.
Sud je cijenio nalaz i mišljenje vještaka ekonomsko finansijske struke M. S.
kao i dopunu njegovog nalaza i mišljenja, koji je uz sagledavanje cjelokupne
dokumentacije koja se nalazi u spisima predmeta utvrdio ukupnu visinu
pribavljene imovinske koristi od realizacije 13.991 komada falsifikovanih
ulaznica koja iznosi 27.982,00 eura (13.991 komada x 2,00 eura). Ovaj nalaz i
mišljenje sud je u potpunosti prihvatio, a iz razloga što je vještak u svom
nalazu i mišljenju na stručan i objektI. način dao kompletnu analizu uz
navođenje da je u spornom periodu tj. od 01.06.2008.godine do
31.07.2009.godine na naplatnoj rampi Bjeloši - Nacionalni park "L." Cetinje
zaduženo ukupno 28.500 ulaznica od čega 28.000 ulaznica po cijeni od 2,00 eura
i 500 ulaznica po cijeni od 1,00 euro. Takođe vješatak dalje navodi da su
zaposleni radnici M. P., Ko. I., M. M., P. S., J. Lj. i L.M. su u periodu od
01.06.2008.godine do 31.07.2009.godine na naplatnoj rampi Bjeloši Nacionalni
park "L." Cetinje realizovali ukupno 26.267 ulaznica po cijeni od 2,00 eura u
ukupnom iznosu od 52.534,00 eura od čega je u periodu od 01.06.2008.godine do
01.01.2009.godine realizovano 18.806 ulaznica u vrijednosti od 37.612,00 eura,
dok je u periodu od 01.01.2009.godine do 31.07.2009.godine realizovao 7.461
ulaznica u vrijednosti od 14.922,00 eura.
Za sud ni neposredno izjašnjenje sudskog vještaka na glavnim pretresima nema
suštinskih razlika od njegovog dopunskog nalaza i mišljenja,obzirom da sr
radio jezičkom pojašnjenju,odn.vještak je naveo da sporni broj ne egzistira u
spisima predmeta,tako da nedostajućih ima ukupno 13991 komad ,a realizovanih
nezna koliko ima.
Sud je takođe cijenio i iskaz ovlašćenog predstavnika oštećenog Nacionalnog
parka "L." R. Đ., ali isti nije bio od uticaja za drugačije presuđenje ove
krivično pravne stavri.
Krivično djelo zloupotreba položaja u privrednom poslovanju iz čl.272 st.1 KZ
čini odgovorno lice u privrednom društvu, drugom subjektu privrednog
poslovanja ili drugom pravnom licu koje zloupotrebom svog položaja ili
povjerenja u pogledu raspolaganja tuđom imovinom, prekoračenjem granica svog
ovlašćenja ili nevršenja svoje dužnosti pribavi sebi ili drugom protivpravnu
imovinsku korist ili prouzrokuje imovinsku štetu.
U konkretnom slučaju optuženi M. P. je kao odgovorno lice raspoređeno na
poslovima i radnim zadacima računopolagača na naplatnoj rampi JP Nacionalni
parkovi Crne Gore-Nacionalnog parka "L." ,koje svojstvo mu je dato shodno
odredbi čl.142 KZ-a , kojem je bila povjerena imovina tog javnog preduzeća,
zloupotrebom povjerenja u pogledu raspolaganja tuđom imovinom, prodao ukupno
13.991 komada lažno sačinjenih ulaznica u vremenskom periodu od 01.juna 2008.
godine do 31.jula 2009. godine po cijeni od 2,00 eura posjetiocima Nacionalnog
parka "L." , uz prodaju original zaduženih ulaznica izdatih od Nacionalnog
parka "L.", te je za 13.991. komada lažno sačinjenih ulaznica sebi pribavio
protivpravnu imovinsku korist u novčanom iznosu od 27.982,00 eura. Zbog toga
su se u njegovim radnjama stekla sva bitna obilježja bića produženog krivičnog
djela zloupotreba položaja u privrednom poslovanju iz čl. 272. stav 1. u vezi
čl. 49. stav 1. krivičnog zakonika.
Sud je prihvatio da se radi o konstrukciji produženog krivičnog djela jer
postoji vremenska povezanost, istovrsnost predmeta djela, a konačno postoji i
umišljaj optuženog na preduzete radnje.
Tokom postupka je takođe utvrđeno da je optuženi M. I. umišljajno pomogao
okrivljenog M. P. u izvršenju krivičnog djela, na način što je od istog
početkom juna mjeseca 2008. godine preuzeo jednu original ulaznicu za
Nacionalni park "L." koju je odnio u štampariju "S." gdje je poručio štampanje
10.000 ulaznica, a takođe početkom juna mjeseca 2009. godine na isti način a
za račun okrivljenog M. P. nabavio 10.000 komada lažno sačinjenih ulaznica i
iste predao okrivljenom M. P. radi prodaje. U konkretnom slučaju optuženi M.
I. je pomogao opt. M. P. samim tim što mu je stavio na raspolaganje sredstva
za izvršenje krivičnog djela zbog čega se u njegovim radnjama stiču sva bitna
obilježja u pomaganju izvršenog produženog krivičnog djela zloupotreba
položaja u privrednom poslovanju iz člana 272. stav 1. u vezi čl. 25. i čl.
49. stav 1. Krivičnog zakonika.
Kod izvršenja ovog krivičnog djela takođe postoji vremenska povezanost,
istovrsnost predmeta djela i umišljaj optuženog na preduzete radnje.
Sud nalazi da su optuženi pri izvršenju ovog krivičnog djela postupali
umišljajno, jer su bili svjesni svjesni svojih djela čije su izvršenje htjeli.
Sud je takođe cijenio odbrane optuženih pa je našao da dijelu odbrane
optuženog M. P. koja se odnosi na vrijeme i količinu prodatih lažnih, kao i da
je optuženom M. I. rekao da su te ulaznice za potrebe N. p. "L.", te dijelu
odbrane optuženog M. I. da mu je optuženi M. P. rekao da su ulaznice za
potrebe N. p. "L.", kao i da je njihovo štampanje naručio krajem ljeta 2008.
godine, ne treba pokloniti vjeru, jer su njihove odbrane u suprotnosti sa
provedenim dokazima i utvrđenim činjeničnim stanjem, pa je njihove odbrane u
ovom dijelu cijenio kao sračunate na izbjegavanje, odnosno ublažavanje njihove
krivično-pravne odgovornosti za počinjena krivična djela. Očigledna je
istrajnost kako opt. M. P. da učini djelo,tako i opt.M. I. što se jasno da
zaključiti iz njihovih postupaka koje su preduzeli prilikom izvršenja
istih.Optuženi M. P. očigledno kroz navode odbrane želi isključiti opt.M. I.
kao izvršioca krivičnog djela ,a svi dokazi zapravo ukazuju da je isti bio
svjestan svog djela čije je izvršenje i htio,što se vidi posebno iz njegovog
razgovora sa vlasnicima štamparije .
Poseban osvrt i ocjenu zavređuju stavovi koje su izložili branioci optuženih u
završnoj riječi, s predlogom da se isti oslobode optužbe za krivična djela
koja su im stavljena na teret, a posebno stav branioca optuženog M. P. adv.
V.V.a gdje je naveo da isti nije imao radno pravni status računopolagača, te
da radnja izvršenja djela onako kako je difinisana optužbom nije pravilno
postavljena, jer je pogrešno definisana kao "zloupotreba" datog povjerenja u
pogledu raspolaganja imovinom preduzeća, stavljanje u promet krivotvorenih
ulaznica na naplatnoj "rampi" i da nije akt raspolaganja imovinom preduzeća iz
razloga što falsifikovana ulaznica ne može biti po prirodi stvarni akt
"raspolaganja imovinom preduzeća", jer ista ne čini imovinu preduzeća. Ovakve
stavove odbrane sud je odbacio kao činjenično i pravno neutemeljene, a koji su
u suprotnosti sa provedenim dokazima i utvrđenim činjeničnim stanjem, tim
prije kada se ima u vidu da su ulaznice imale određenu finansijsku vrijednost
i kao takve opt. M. P. ih je stavio u promet pa je samim tim i ostvario
imovinsku korist, što je i potvrđeno nalazom i mišljenjem vještaka finansijske
struke, a preduzeću N. p. "L."za isti iznos pričinio štetu.
Prilikom utvrdjI.ja vrste i visine krivične sankcije koju će sud izreći
optuženim cijenjene su okolnosti predviđene članom 42.Krivičnog zakonika, pa
je Sud od olakšavajućih okolnosti na strani optuženog M. P. našao da se radi o
porodičnom čovjeku, ocu jednog maloljetnog djeteta, loše imovno
stanje,narušeno zdravstveno stanje , dok je od otežavajućih okolnosti našao
raniju osuđI.ost, a koju činjenicu je utvrdio iz izvoda iz kaznene evidencije,
dok je na strani optuženog M. I. od olakšavajućih okolnosti našao da se radi o
porodičnom čovjeku, ocu jednog maloljetnog djeteta, okolnosti koje su
prethodile izvršenju krivičnog djela, loše imovno stanje, raniju
neosuđI.ost,kako proizilazi iz izvoda iz kaznene evidencije na njegovo ime,
dok otežavajućih okolnosti na njegovoj strani van bitnih obilježja krivičnog
djela u pitanju nije bilo, pa je cijeneći tako utvrđene okolnosti i imajući u
vidu svrhu kažnjavanja optuženom M. P. za produženo krivično djelo zloupotreba
položaja u privrednom poslovanju iz čl. 272. st. 1. a u vezi čl 49. st. 1.
Krivičnog zakonika utvrdio kaznu zatvora u trajanju od šest mjeseci, a
optuženom M. I. za u pomaganju izvršeno produženo krivično djelo zloupotreba
položaja u privrednom poslovanju iz čl. 272. st. 1. a u vezi čl 25 i čl. 49.
st. 1. Krivičnog zakonika, utvrdio kaznu zatvora u trajanju od tri mjeseca, a
potom našao da su ispunjeni uslovi za izricanje uslovne osude, propisani čl.
54. KZ-a određujući da se navedena kazna neće izvršiti ukoliko optuženi M. P.
u vremenskom periodu od četiri, a optuženi M. I. u vremenskom periodu od dvije
godine od dana pravosnažnosti presude ne počine novo krivično djelo, uz
uvjerenje suda da će se i sa uslovnom osudom uz prijetnju kazne postići svrha
njenog izricanja predvidjena čl. 53. Krivičnog zakonika.
Sud je našao da se u konkretnom slučaju, a imajući u vidu naprijed navedene
olakšavajuće okolnosti, može očekivati da će se upozorenjem, uz prijetnju
kaznom, uticati na optužene da ubuduće ne vrše krivična djela, te da nije
nužno da se kazna primijeni radi krivično -pravne zaštite, pa sud nalazi da će
se u konkretnom slučaju ovakvom uslovnom osudom u potpunosti ostvariti svrha
izricanja ove krivične sankcije iz čl. 52 KZ-a u okviru opšte svrhe izricanja
krivičnih sankcija iz čl. 4. st. 2. Krivičnog zakonika.
Shodno čl. 51. KZ -a optuženim se ima u izrečenu kaznu uračunati vrijeme
lišenja slobode i to opt. M. P. od 03.08.2009. godine od 20,45 časova do
05.08.2009. u 11,00 časova, a opt. M. I. od 03.08.2009. godine od 20,00 časova
do 05.08.2009. godine u 11,00 časova.
O troškovima krivičnog postupka odlučeno je na osnovu člana 226-229 ZKP-a, pa
kako su optuženi oglašeni krivim isti su obavezani da na ime troškova
krivičnog postupka u korist Budžeta Crne Gore u roku od 15 dana po
pravosnažnosti presude pod prijetnjom prinudnog izvršenja solidarno uplate
iznos od 1093,00 eura, a koji troškovi se odnose na ime angažovanja branioca
po službenoj dužnosti V.V. advokata iz Cetinja u iznosu od 312,50 eura,
vještačenja po vještaku finansijske struke M. S. u iznosu od 780,50 eura, te
na ime sudskog paušala iznosa od po 30,00 eura, koji paušal je određen
srazmjerno dužini trajanja krivičnog postupka, složenosti predmeta i
imovinskim prilikama optuženih.
Shodno čl. 239 ZKP-a oštećenom N. p. "L." Cetinje je dosuđen imovinskopravni
zahtjev u cjelosti u iznosu od 27.982,00 eura koji iznos su optuženi obavezani
solidarno naknaditi u roku od 15 dana po pravosnažnosti presude pod prijetnjom
prinudnog izvršenja.
Shodno čl.75.st.1.KZ-a opt. M. P. izrečena je mjera bezbjednosti oduzimanja
predmeta - 60 komada blokova sa po 100 lažno sačinjenih ulaznica za N. p. "L."
i blok sa odrescima izdatih i 9 komada neiskorišćenih lažnih sačinjenih
ulaznica za N. p. "L." koji su upotrijebljeni za izvršenje krivičnih djela .
Sa izloženog ,a shodno čl.374.ZKP-a,odlučeno je kao u izreci.
OSNOVNI SUD U CETINJU
Dana 04. 11. 2013.godine
Zapisničar,  S u d i j a
Martinović Aleksandra  Marija Ćupić
PRAVNA POUKA:
Protiv ove presude može se izjaviti žalba u
roku od 15 dana od dana prijema Višem sudu
u Podgorici a preko ovog Suda.