K.br.19/11
U IME CRNE GORE
OSNOVNI SUD U DANILOVGRADU, kao krivični, po sudiji Vladimiru Novoviću, kao
pojedincu, uz učešće Branke Nikolić kao zapisničara, u krivičnom predmetu
protiv okrivljenog Brajović Duška iz Danilovgrada, zbog krivičnog djela teško
djelo protiv bezbjednosti javnog saobraćaja iz čl.348 st.3 KZ u vezi čl.339
st.3 u vezi st.1 KZ u sticaju sa krivičnim djelom nepružanje pomoći licu
povrijeđenom u saobraćajnoj nezgodi iz čl.347 st.1 KZ, odlučujući po optužnici
Osnovnog državnog tužilaštva iz Podgorice Kt.br.1630/10 od 19.01.2011.godine,
koju je na glavnom pretresu zastupao Grujo Radonjić, zamjenik ODT-a iz
Podgorice, nakon glavnog i javnog pretresa održanog dana 05.04.2013.godine u
prisustvu zastupnika optužbe, okrivljenog, oštećenog Krklješ Jovana i
punomoćnika oštećenog adv. Kalezić Sava iz Podgorice, donio je dana
09.04.2013.godine i istog dana javno objavio
PRESUDU
Okrivljeni BRAJOVIĆ DUŠKO, od oca Neđeljka i majke Zdenke, rođene Lakić, rođen
18.09.1984.godine u Podgorici, sa mjestom prebivališta u Danilovgradu-
Krasovina b.b., državljanin Crne Gore, pismen, završio osnovnu školu, radnik,
razveden, otac dvoje djece, lošeg imovnog stanja, neosuđivan.
Kriv je
Što je:
Dana 17.novembra 2010.godine, oko 16,20 časova, u mjestu Donji Martinići-
Prentina Glavica, opština Danilovgrad, na lokalnom putu Danilovgrad-Martinići-
Spuž ne pridržavajući se saobraćajnih propisa iz čl. 31 st.1 Zakona o
bezbjednosti saobraćaja na putevima (Sl. list RCG br. 72/05) tako ugrozio
saobraćaj da je doveo u opasnost život i tijelo ljudi, a bio je svjestan da na
taj način može učiniti krivično djelo, ali je olako držao da do toga neće
doći, na način što upravljajući putničkim motornim vozilom marke "BMW 318"
reg.oznaka DG AC 198 iz pravca Spuža u pravcu Danilovgrada, prilikom
mimoilaženja sa autobusom "Setra", kojim je iz suprotnog pravca upravljao
Đuković Zoran, nije se kretao brzinom manjom od 27 km/h, kao brzinom
prilagođenom okolnostima, karakteristikama, stanju puta, frekvenciji
saobraćaja i drugim saobraćajnim uslovima, tako da vozilo može blagovremeno da
zaustavi pred svakom preprekom koju pod datim uslovima može da predvidi, već
se kretao neprilagođenom brzinom od 40 km/h, kojom prilikom je desnim
točkovima zahvatio zemljanu bankinu kada se vraćajući na kolovoz puta njegovo
vozilo destabilizovalo, usljed čega je u lijevoj kolovoznoj traci prednjim
dijelom vozila udario u pješaka oštećenog Krklješ Jovana koji je prelazio
kolovoz sa lijeve na desnu stranu, gledano prema Danilovgradu, koji je tom
prilikom zadobio osobito tešku tjelesnu povredu u vidu otvorenog preloma obije
kosti potkoljenice desne noge, preloma tri rebra desne strane grudnog koša,
preloma nadlaktične kosti desne ruke, preloma desne lopatične kosti, rana
razderotina obije usne spoljašnjeg usnog otvora, oguljotinu kože čeonog
predjela i višestrukih oguljotina tijela, nakon čega je svjestan svog djela
čije je izvršenje htio, a znajući da je njegovo djelo zabranjeno, oštećenog
koga je svojim vozilom povrijedio ostavio bez pomoći i udaljio se sa lica
mjesta
- čime je počinio krivično djelo teško djelo protiv bezbjednosti javnog
saobraćaja iz čl.348 st.3 KZ u vezi čl. 339 st.3 u vezi st.1 KZ u sticaju sa
krivičnim djelom nepružanje pomoći licu povrijeđenom u saobraćajnoj nezgodi iz
čl.347 st.1 KZ.
Pa sud okrivljenom Brajović Dušku primjenom citiranih zakonskih propisa, te
odredbi čl.4, 5, 13, 36, 42 i 48 st.1 KZ prethodno utvrdjuje:
- Za krivično djelo teško djelo protiv bezbjednosti javnog saobraćaja iz
čl.348 st.3 KZ u vezi čl.339 st.3 u vezi st.1 KZ kaznu zatvora u trajanju od
60 (šezdeset) dana.
- Za krivično djelo nepružanje pomoći licu povrijeđenom u saobraćajnoj
nezgodi iz čl. 347 st.1 KZ kaznu zatvora u trajanju od 30 (trideset) dana.
Pa sud okrivljenog Brajović Duška primjenom citiranih zakonskih odredbi, te
čl.48 st.2 tač.2 i 51 KZ i čl.226, 229 i 374 ZKP-a
OSUĐUJE
Na jedinstvenu kaznu zatvora u trajanju od 75 (sedamdesetpet) dana, u koju
kaznu mu se uračunava vrijeme provedeno na zadržavanju kod Uprave policije
Ispostava Danilovgrad od 18.11.2010.godine do 20.11.2010.godine.
Dužan je okrivljeni Brajović Duško da na ime troškova krivičnog postupka
uplati u korist budžeta Crne Gore iznos od 1370,50 eura i po osnovu paušala
iznos od 30,00 eura, a sve u roku od 15 dana po pravosnažnosti presude.
Na osnovu čl. 239 st.2 ZKP-a oštećeni Krklješ Jovan se radi ostvarivanja
imovinsko-pravnog zahtjeva upućuje na parnični postupak.
Obrazloženje
Optužnicom ODT-a u Podgorici Kt.br.1630/10 od 19.01.2011.godine, stavljeno je
na teret okrivljenom Brajović Dušku da je izvršio krivično djelo teško djelo
protiv bezbjednosti javnog saobraćaja iz 348 st. 3 u vezi čl. 339 st. 3 u vezi
st.1 KZ u sticaju sa krivičnim djelom nepružanje pomoći licu povrijeđenom u
saobraćajnoj nezgodi iz čl. 347 st.1 KZ. Zastupnik optužbe je na glavnom
pretresu u završnoj riječi precizirao činjenični opis krivičnih djela iz
optužnice, na način određen kao u izreci presude. Predložio je da sud
okrivljenog oglasi krivim i osudi u okviru zakonom propisane kazne.
Okrivljeni Brajović Duško u odbrani datoj u pretkrivičnom postupku u bitnom je
naveo da je dana 17.11.2010.godine u popodnevnim časovima zajedno sa Radović
Aleksandrom, sa kojom je inače bio u emotivnoj vezi, bio u Podgorici. Negdje
oko 16,15 časova, kada su se vraćali iz Podgorice i to starim putem, u mjestu
Prentina Glavica primijetio je kombi vozilo, bijele boje, koje se nalazilo u
lijevoj kolovoznoj traci, gledano iz njegovog pravca kretanja, okrenuto u
pravcu Podgorice, a koje je bilo u momentu kretanja. Obzirom da se približavao
ovom vozilu, svojim vozilom se pomjerio ka desnoj ivici kolovoza, pripremajući
se za miomoilaženje, a kojom prilikom je desnim točkovima sišao sa kolovoza. U
fazi mimoilaženja sa kombi vozilom osjetio je jak udar u lijevu stranu
prednjeg vjetrobranskog stakla. Tada je primijetio da se radi o pješaku i da
isti pada na prednje vjetrobransko staklo. Od jačine udara pješaka u prednje
vjetrobransko staklo isto se potpuno havarisalo, a komadi stakla su se rasuli
po njemu, kojom prilikom je zadobio i povredu u predjelu desne šake. Pojasnio
je da navedenog pješaka nije mogao primijetiti, jer se odjedanput pojavio iza
kombi vozila prilikom mimoilaženja. Nakon udara nije zaustavljao svoje vozilo
da vidi što je bilo, već je nastavio kretanje u pravcu Danilovgrada, a iz
razloga što je bio u šoku i u strahu zbog toga što nije znao šta se desilo sa
pomenutim pješakom. Nekih 500-600 metara od mjesta saobraćajne nezgode
zaustavio je vozilo, kada je njegova djevojka Radović Aleksandra izašla iz
istog, a on je nastavio kretanje u pravcu svoje kuće u mjestu Krasovina. Kada
je došao kući svoje putničko motorno vozilo marke "BMW 318 I" reg. oznaka DG
AC 198 je ostavio na obližnoj livadi iza kuće i ne javljajući se bilo kome
udaljio se u pravcu obližnje šume, gdje je htio da izvrši samoubistvo, ako
čuje vijest da je pješak podlegao povredama. Istakao je da se u vrijeme
saobraćajne nezgode kretao brzinom od oko 50-60 km/h, te da je zbog straha
pobjegao sa lica mjesta. Nakon što je u toku sljedećeg dana dobio podatak da
povrijeđenom licu nije život u opasnosti, dobrovoljno je pristupio u Ispostavu
Danilovgrad i prijavio se službenicima u cilju preduzimanja daljih mjera i
radnji.
Okrivljeni Brajović Duško u obrani datoj u istražnom postupku na zapisniku o
saslušanju osumnjičenog Kri.br. 171/10 od 20.11.2010.godine u bitnom je naveo
da ostaje pri odbrani koju je dao u policiji, da se saobraćajna nezgoda
dogodila oko 16,15 časova, da je bio prvi sumrak, da je vrijeme bilo kišovito,
da je kolovoz bio mokar, da je u vozilu sa njim bila Radović Aleksandra i da
su se kretali od Spuža prema Danilovgradu. Objasnio je da se prije nezgode
vozilom kretao brzinom od 50-60 km/h, da se putnički kombi koji se kretao u
suprotnom smjeru nakon zaustavljanja na kolovozu i izlaska putnika počeo
kretati prema Spužu, te da nije bilo vidljivo da je na kolovozu bilo pješaka.
Tvrdi da se iza kombija odjednom pojavio pješak, kojeg je zahvatio središnjim
dijelom vozila, nakon čega se pješak našao na prednjem vjetrobranskom staklu,
da bi potom pješak pao van kolovoza, dok je on nastavio kretanje bez
zaustavljanja, a vozilo ostavio iza kuće u mjestu Krasovina, sa ključevima u
bravi. Istakao je da je lice mjesta napustio zbog toga što ga je bilo strah da
je ubio čovjeka, da je cijelu noć proveo na brdu iznad kuće, da se ujutru
prijavio policiji, te da je njegova porodica obišla oštećenog.
Okrivljeni Brajović Duško u iskazu datom u istražnom postupku na zapisniku o
saslušanju osumnjičenog Ki.br. 49/10 od 09.12.2010.godine u bitnom je naveo da
se dana 17.novembra.2010.godine, oko 16,00 časova, kretao svojim vozilom marke
"BMW" iz pravca Podgorice prema Danilovgradu. Sa njim u vozilu bila je njegova
djevojka Aleksandra Radović. Vozilom se kretao brzinom od oko 50-60 km/h.
Dolaskom u mjesto Prentina Glavica uočio je kombi za prevoz putnika bijele
boje, koji se kretao iz pravca Danilovgrada prema Podgorici. Nije siguran da
li je kombi vozilo prije njegovog nailaska bilo zaustavljeno i krenulo sa
mjesta kada je on naišao, ili se pak kretalo svojom kolovoznom trakom, ali je
siguran da je u momentu kada je on naišao kombi vozilo bilo u fazi kretanja.
Kada se mimoišao sa kombi vozilom, iza kombi vozila, a ispred njegovog vozila,
iznenada se pojavilo jedno lice koje je udarilo u njegovo vjetrobransko
staklo, a od kojeg udara je ovo lice bilo odbačeno van kolovoza, sa njegove
lijeve strane. Bio je potresen pa je odmah napustio lice mjesta i svojim
vozilom se odvezao do svoje kuće u mjestu Krasovina. Ostavio je vozilo sa
ključevima i otišao je na obližnje brdo, gdje je proveo noć. Ujutru je došao
kod svoje kuće i raspitao se da li je dolazila policija da ga traži i u kakvom
stanju je oštećeni. Kada je saznao da je oštećeni van životne opasnosti pošao
je i prijavio se u policiju. Dodao je da je usljed velikog šoka napustio lice
mjesta, da je htio da izvrši samoubistvo u slučaju da je oštećeni izgubio
život, da je kontakt sa pješakom za njega bio iznenadan, da nije uspio da
preduzme radnju kočenja, te da je htio da pođe u bolnicu da posjeti oštećenog,
ali kako se oštećeni izjasnio da ne želi da on dolazi u bolnicu, oštećenog su
u bolnici posjetili njegov otac i njegova sestra.
Okrivljeni Brajović Duško u odbrani datoj na glavnom pretresu u bitnom je
naveo da je dana 17.11.2010.godine, negdje oko 16,00 časova, upravljao
putničkim motornim vozilom marke "BMW 318" reg.oznaka DG AC 198 i to iz pravca
Spuža u pravcu Danilovgrada. Sa njim u vozilu bila je njegova tadašnja
djevojka Radović Aleksandra. Kada je ovim starim putem došao u mjesto Prentina
Glavica, primijetio je vozilo kombi, bijele boje, koje se nalazilo u lijevoj
kolovoznoj traci gledano iz njegovog pravca kretanja i koje se kretalo u
pravcu Spuža. S obzirom da se približavao navedenom vozilu, svojim vozilom se
pomjerio ka desnoj ivici kolovoza, pripremajući se za mimoilaženje, a čak je
desnim točkovima sišao sa kolovoza. Tvrdi da su na njegovom vozilu bila
uključena oborena svijetla, da je bio sumrak, da je padala kiša, te da je
kolovoz bio mokar. U momentu mimoilaženja sa kombi vozilom osjetio je jak udar
u svoje vozilo, tj. u prednje vjetrobransko staklo, više po lijevoj strani.
Tek tada je primijetio da se radi o pješaku, koji je pao na prednje
vjetrobransko staklo. Od jačine udara prednje vjetrobransko staklo se
polomilo, odnosno samo je ispucalo. Od sitnih stakala iz razbijenog prednjeg
vjetrobranskog stakla zadobio je povredu u predjelu desne šake. Navedenog
pješaka nije mogao primijetiti, jer se odjedanput pojavio iza kombi vozila,
prilikom mimoilaženja. Nije zaustavio vozilo da vidi šta je bilo, već je
nastavio kretanje u pravcu Danilovgrada, iz razloga što je bio u šoku i
uplašen samim dogadjajem, ne znajući šta se desilo sa pješakom. Nakon 500 do
600 metara od mjesta nezgode zaustavio je vozilo i njegova tadašnja djevojka
Radović Aleksandra je izašla, a on je nastavio kretanje u pravcu svoje kuće u
mjestu Krasovina. Kada je došao kući, parkirao je svoje vozilo na livadi i
pošao je u pravcu obližnje šume, gdje je planirao da izvrši samoubistvo, ako
čuje vijest da je pješak podlegao povredama. Naveo je da se u momentu nezgode
kretao brzinom od 50 do 60 km/h. Kada je dobio podatak da je povrijedjeni
pješak u stabilnom stanju i da mu život nije u opasnosti, prijavio se u Upravu
policije Ispostava Danilovgrad. Dodao je da su njegov otac i njegova sestra
išli da obilaze oštećenog Krklješ Jovana, kao i da je sam htio da ide da
posjeti oštećenog i da se interesuje za njegovo zdravlje, ali su mu otac i
sestra kazali da oštećeni ne želi da ga on posjećuje. Pojasnio je da je pješak
pao na njegovo prednje vjetrobransko staklo od središnje linije prema lijevoj
ivici, gledano iz unutrašnje strane vozila, da ispred njega i iza njega nije
vidio da ima vozila koja su se kretala u pravcu Danilovgrada, kao i da nije
vidio ni da ima vozila ispred i iza kombija koji se kretao u pravcu Spuža.
Nije mogao da se izjasni da li su na kombi vozilu bila uključena svijetla, a
na mjestu nezgode u vrijeme nezgode nije bilo ulične rasvjete. Nakon udara u
pješaka, bio je van sebe, a misli da je poslije udara u pješaka nastavio
kretanje svojom stranom kolovoza u pravcu Danilovgrada. Upoznat na
različitosti u odnosu na odbranu datu u istražnom postupu na zapisniku o
saslušanju osumnjičenog Kri.br. 181/10 od 20.11.2010.godine u bitnom je naveo
da je i u istražnom postupku prilikom iznošenja odbrane govorio da nije vidio
da se kombi zaustavljao, a ne zna zašto u zapisniku o njegovom saslušanju
stoji drugačije, ističući da su njegovi potpisi na zapisniku o saslušanju
osumnjičenog Kri.br. 181/10 od 20.11.2010.godine. Dodao je da je kombi vozilo
sa kojim se mimoilazio prvi put vidio na udaljenosti od 20-30 metara. Istakao
je da je u vrijeme saobraćajne nezgode bila loša vidljivost, zbog kiše, oblaka
i magle, da je još uvijek bilo dnevne svjetlosti, te da je vozilo marke "BMW"
318 reg.oznaka DG AC 198 prodao odmah nakon saobraćajne nezgode i to na jednom
otpadu u Podgorici, gdje je pretpostavlja izvršeno rastavljanje i prodaja tog
vozila u djelovima. U završnoj riječi je kazao da mu je žao što je došlo do
saobraćajne nezgode.
Sud je na glavnom pretresu u dokaznom postupku pročitao iskaz svjedoka-
oštećenog Krklješ Jovana sa glavnog pretresa od 15.09.2011.godine i sa glavnog
pretresa od 27.04.2012.godine, pročitao iskaz svjedoka Radović Aleksandre iz
istražnog postupka sa zapisnika o saslušanju svjedoka Ki.br.49/10 od
16.12.2010.godine i sa glavnog pretresa od 15.09.2011.godine, pročitao iskaz
svjedoka Milošević Miroslava sa glavnog pretresa od 24.01.2012.godine,
pročitao iskaz svjedoka Đuković Zorana sa glavnog pretresa od
12.03.2012.godine, pročitao zapisnik o uvidjaju istražnog sudije Osnovnog suda
u Danilovgradu Kri.br.177/10 od 17.11.2010.godine, izvršio uvid u skicu lica
mjesta, pročitao izvještaj o DNK vještačenju Uprave policije Forenzičkog
centra br.4582/10 od 13.12.2010.godine, izvršio uvid u foto-dokumentaciju
Uprave policije Forenzički centar br.4582/10 od 13.12.2010.godine, izvršio
uvid u medicinsku dokumentaciju izdatu na ime oštećenog Krklješ Jovana,
izvršio uvid u foto-dokumentaciju Uprave policije br.50-04-240/11-296,
pročitao nalaz i mišljenje vještaka sudsko-medicinske struke dr Borovinić
Budimira Ki.br.49/10 od 24.12.2010.godine i sa glavnog pretresa od
24.01.2012.godine, pročitao zapisnik o rekonstrukcije saobraćajne nezgode
K.br. 19/11 od 16.11.2012.godine, izvršio uvid u skicu lica mjesta sa
rekonstrukcije od 16.11.2012.godine, pročitao izvještaj Zavoda za
hidrometeorologiju i seizmologiju Podgorica, a koji se odnosi na izvještaj o
vremenu na dan 17.11.2010.godine sa Meteorološke stanice Danilovgrad, pročitao
nalaz i mišljenje vještaka saobraćajne struke ing. Milana Šljivančanina
Ki.br.49/10 od decembra mjeseca 2010.godine, izjašnjenje ovog vještaka sa
glavnog pretresa od 24.01.2012.godine, dopunu nalaza i mišljenja vještaka
saobraćajne struke ing. Milana Šljivančanina od marta mjeseca 2012.godine i
saslušao vještaka saobraćajne struke ing. Milana Šljivančanina, pročitao nalaz
i mišljenje Centra za saobraćajno-mašinska vještačenja Mašinskog fakulteta
Univerziteta Crne Gore br. 304 od 13.02.2013.godine i saslušao ovlašćenog
predstavnika Centra za saobraćajno-mašinska vještačenja Mašinskog fakulteta
Univerziteta Crne Gore Miljanić Zorana i pročitao izvod iz kaznene evidencije
Uprave policije PJ Podgorica br.11-245/11-10456/2-1722 od 26.04.2011.godine,
izdat na ime okrivljenog Brajović Duška.
Svjedok-oštećeni Krklješ Jovan u iskazima datim na glavnom pretresu u bitnom
je naveo da je dana 17.11.2010.godine, negdje oko 16,00 časova, na autobuskoj
stanici u Danilovgradu ušao u autobus privrednog društva "Mraković", kako bi
otišao kući u Martiniće. Tog dana bio je na poslu, kao profesionalno vojno
lice. Vozač autobusa bio je Đuković Zoran, a to mu je poznato iz razloga što
je svakodnevno koristio ovu vrstu prevoza za odlazak kući. Obzirom da vozač
autobusa zna gdje on izlazi, zaustavio je autobus tačno naspram kuće Željka
Drljevića, na jednom proširenju, koje se nalazilo desno od desne ivice
kolovoza gledano iz pravca Danilovgrada u pravcu Spuža. Izvadio je 10,00 eura
iz novčanika da bi platio voznu kartu, a vozač autobusa mu je odgovorio da
nema sitno i da će platiti drugi put. Izašao je iz autobusa i okrenuo se licem
prema autobusu. Imao je namjeru da sačeka da autobus prodje kako bi prešao
put. U jednom momentu primijetio je da neka lica iz autobusa gledaju u pravcu
kuće Željka Drljevića. I on je iz radoznalosti okrenuo glavu u tom pravcu.
Zatim je autobus krenuo da odlazi i prešao je jedno 40 metara i u momentu kada
je onih 10,00 eura htio da vrati u novčanik, odjednom se više ničega ne sjeća.
Pojasnio je da je kada je izlazio iz autobusa, autobus bio tako parkiran da su
mu desni točkovi bili na proširenju, a lijevi točkovi na kolovozu, tj. na
asfaltu, te da je izašao na vrata koja se nalaze sa desne strane autobusa i
preko puta vozača. Kada je izašao iz autobusa, nije bilo kiše, ali je kolovoz
bio mokar. Neposredno prije momenta od kada mu se izgubila svijest, nije
primijetio bilo kakva svijetla da su ga zaslijepila. Dodao je da je kritičnom
prilikom samo on izašao iz autobusa, da po izlasku iz autobusa nije vidio da
je bilo vozila koja su se kretala iz pravca Spuža i iz pravca Danilovgrada, da
je u momentu kada je htio da vrati 10,00 eura u novčanik, bio licem okrenut
prema kolovozu, a ledjima prema kući Željka Drljevića, da je od momenta od
kada je izašao iz autobusa, pa do gubitka svijesti proteklo od 30 do 60
sekundi, da na mjestu gdje je vozač autobusa zaustavio autobus, nema
obilježenog autobuskog stajališta, te da je na sebi imao crnu kožnu jaknu,
svijetlo-sive pantalone od somota i braon cipele, a na desnom ramenu torbu
crne boje. Istakao je da je neposredno prije gubitka svijesti, stojao u
položaju tako što su mu lijeva i desna noga bile jedna uz drugu, kao u stavu
"mirno", te da je dva ili tri dana nakon saobraćajne nezgode u bolnicu kod
njega dolazio otac Brajović Duška. Još je dodao da u vrijeme saobraćajne
nezgode nije padala kiša, da je kiša prethodno padala, da je bilo oblaka, da
je kolovoz bio mokar, te da je još uvijek bilo dnevne svjetlosti. Pridružio se
krivičnom gonjenju i postavio je imovinsko-pravni zahtjev.
Svjedok Radović Aleksandra u iskazu datom u istražnom postupku i na glavnom
pretresu u bitnom je navela da se tokom novembra 2010.godine, u popodnevnim
časovima, sa Brajović Duškom vraćala vozilom iz Spuža prema Martinićima. Kada
su prošli "Most Radovića" mimoišli su se sa kombijem, koji je vršio prevoz
putnika, a u mimoilaženju je osjetila udar kada je veći dio prednjeg
vjetrobranskog stakla pao po njoj i po Brajović Dušku. Tvrdi da je tada
Brajović Duško prikočio, da je stao, da je kazao "kuku što bi, ubi čovjeka, ja
ne smijem da stanem", te da je zatim nastavio kretanje. Ubrzo zatim ona je
izašla na mjestu gdje se skreće prema njenoj kući. Pojasnila je da je do
izlaska pokušavala da ubijedi Brajović Duška da se vrati. Nije joj poznato
gdje je Brajović Duško otišao nakon što je ona izašla iz vozila. Na glavnom
pretresu je dodala da je u momentu mimoilaženja sa kombijem, kombi bio
zaustavljen u desnoj kolovoznoj traci gledano iz pravca Danilovgrada u pravcu
Spuža, da misli da je kombi cijelim svojim gabaritima bio na asfaltu, te da je
u momentu mimoilaženja sa kombijem, a prije udara, osjetila da su desni
točkovi vozila u kojem je ona bila, bili van desne ivice kolovoza gledano iz
pravca Spuža u pravcu Danilovgrada. Nakon udara, vozilo u kojem je ona bila, a
kojim je upravljao Brajović Duško, je nastavilo da se kreće pravolinijski.
Sigurna je da nije došlo do skretanja ovog vozila van lijeve ivice kolovoza
gledano iz pravca Spuža u pravcu Danilovgrada, te da je kombi vozilo bilo
osvijetljeno. Sjeća se da su na vozilu, u kojem je ona bila, bila uključena
oborena svijetla. Objasnila je da na mjestu gdje je došlo do saobraćajne
nezgode, odnosno gdje je bio zaustavljen kombi, nije bilo obilježenog
autobuskog stajališta, da za cijelo vrijeme nije primijetila da je kombi
vozilo bilo u pokretu, te da obzirom da joj je poznat red vožnje da misli da
se radilo o kombi vozilu privrednog društva "Mraković". Nije mogla da se
izjasni sa koje udaljenosti je prvi put primijetila kombi vozilo. Još je
kazala da je u vrijeme saobraćajne nezgode bila djevojka okrivljenog Brajović
Duška, a da već devet mjeseci nije u vezi sa Brajović Duškom.
Svjedok Milošević Miroslav u iskazu datom na glavnom pretresu u bitnom je
naveo da je kritičnom prilikom bio u autobusu marke "Setra" i da je sjedio iza
vozača Đuković Zorana. Radilo se o velikom autobusu koji ima oko 50 mjesta.
Autobus se kretao iz pravca Danilovgrada u pravcu Spuža. Tačno na mjestu gdje
se nalazi jedna kuća sa desne strane, Đuković Zoran je zaustavio autobus i to
na način što je desnim točkovima skrenuo sa asfalta na priputno zemljište.
Kada se autobus zaustavio, vidio je da se ustao jedan čovjek i da je prišao
Đuković Zoranu da plati kartu. Taj čovjek je izvadio 20 eura iz novčanika,
kako bi platio kartu, a čuo je da mu je Đuković Zoran odgovorio da nema sitno
i da će drugi put platiti kartu. Ovaj čovjek je izašao na prednja vrata
autobusa. Čim je ovaj čovjek izašao iz autobusa, Đuković Zoran je pokrenuo
autobus i krenuo je u pravcu Spuža. Nakon što je autobus prešao jedno 20 do 40
metara, mimoišli su se sa vozilom marke "BMW", crne boje. Prije nego što su se
mimoišli sa ovim vozilom, Đuković Zoran je kazao "Op, op, ovaj će nas
udariti", a nakon što je to izgovorio, pomjerio je autobus u desnu stranu i
desnim točkovima je sišao sa asfalta. Primijetio je da se ovo vozilo "BMW"
kretalo i približavalo velikom brzinom. Vidio je da se u momentu mimoilaženja
i vozilo marke "BMW" pomjerilo u svoju desnu stranu koliko je moglo. Nakon
mimoilaženja, kretanje vozila "BMW" je nastavio da prati u ogledalu lijevog
retrovizora na autobusu. U ogledalu retrovizora je vidio da je vozilo "BMW"
udarilo onog čovjeka koji je prethodno izašao iz autobusa i to negdje na oko
metar lijevo od desne ivice asfalta, gledano iz pravca Danilovgrada u pravcu
Spuža i u nivou kuće koja se nalazi sa desne strane kolovoza, gledano iz
pravca Danilovgrada u pravcu Spuža. Vozilo "BMW" je lijevim prednjim dijelom
udarilo u pješaka koji je nakon tog kontakta nabačen na haubu, a zatim je
pješak bočnim desnim dijelom tijela udario u prednje vjetrobransko staklo,
nakon čega je bio nošen na vozilu jedno dva-tri metra, a zatim odbačen u
lijevu stranu, gledano iz pravca Spuža u pravcu Danilovgrada, i to van
kolovoza. Đuković Zoran je zaustavio autobus na jedno 70 metara od mjesta gdje
su prethodno ostavili ovog čovjeka. Kada su on i Đuković Zoran došli do mjesta
saobraćajne nezgode, sa lijeve strane u jednom kanalu vidjeli su ovog čovjeka
koji je prethodno izašao iz autobusa. Ležao je u nepomičnom položaju. Nijesu
pomjerali ovog čovjeka. Neko je kazao da se kuća ovog čovjeka nalazi u
neposrednoj blizini. Otišao je do te kuće i dao je obavijest da je u
saobraćajnoj nezgodi povrijedjen čovjek koji živi u toj kući. Poslije toga se
vratio na mjesto dogadjaja i kada je Đuković Zoran zaustavio jedno vozilo, on
i jedna žena, koja je došla iz ove kuće gdje je prethodno bio, su ubacili
povrijedjenog u to vozilo i povrijeđeni je bio odvezen na liječenje. Pojasnio
je da se vozilo "BMW" nakon udara u ovog čovjeka nije zaustavljalo i da je
nastavilo kretanje u pravcu Danilovgrada. Objasnio je da su iza vozača Đuković
Zorana bila dva sjedišta, da je on sjedio na sjedištu koje je bliže sredini
autobusa, te da na mjestu gdje je Đuković Zoran zaustavio autobus nema
autobuskog stajališta.
Svjedok Đuković Zoran u iskazu datom na glavnom pretresu u bitnom je naveo da
je kritičnom prilikom upravljao autobusom marke "Setra", koji ima 51 sjedište,
plus još jedno za vozača. Radilo se o redovnoj liniji Danilovgrad-Podgorica. U
16,00 časova je krenuo sa autobuske stanice u Danilovgradu. Sjećam se da je
oštećeni Krklješ Jovan ušao u autobus, a njega poznaje iz vidjenja, jer je
putovao svaki dan. Kada je došao u mjesto Martinići, krećući se iz pravca
Danilovgrada u pravcu Spuža, zaustavio je autobus tačno naspram kuće Krklješ
Jovana. Na mjestu gdje je zaustavio autobus nije obilježeno autobusko
stajalište, ali postoji jedno proširenje sa desne strane, gledano iz pravca
Danilovgrada. Radilo se o proširenju koje je nasuto nekim pijeskom. Kada je
zaustavio autobus lijevi točkovi autobusa su se nalazili na asfaltu i to na
jedno metar do metar i po lijevo od desne ivice asfalta, gledano iz pravca
Danilovgrada u pravcu Spuža. Sjeća se da je oštećeni Krklješ Jovan izašao iz
autobusa i nakon što je Krklješ Jovan izašao iz autobusa, on je pokreno
autobus u pravcu Spuža. U momentu kada je pokrenuo autobus nije bilo vozila
koja su se kretala iz pravca Spuža. Kada je prešao jedno 60 metara, mimoišao
se sa crnim vozilom marke "BMW", koje se kretalo velikom brzinom, iz pravca
Spuža. Vrlo kratko prije mimoilaženja primijetio je vozilo "BMW". Nije se
mogao izjasniti da li su na vozilu marke "BMW" bila uključena svijetla. Tvrdi
da je bio je dan. Nije se mogao izjasniti ni da li su na autobusu bila
uključena svijetla, a smatra da vjerovatno jesu. Prije mimoilaženja sa vozilom
marke "BMW" pomjerio se udesno, koliko su mu to dozvoljavali uslovi puta.
Nakon što se mimoišao sa vozilom marke "BMW", njegovo kretanje je pratio u
ogledalu lijevog retrovizora. U ogledalu ovog retrovizora vidio je da je
vozilo "BMW" prednjim lijevim dijelom udarilo u Krklješ Jovana, koji se
nalazio na jedno metar ulijevo od desne ivice asfalta, gledano iz pravca
Danilovgrada u pravcu Spuža. Od udara ovog vozila Krklješ Jovan je bio odbačen
10-15 metara od mjesta kontakta i to gledano u pravcu Danilovgrada i ulijevo
gledano u pravcu Danilovgrada. Prije nego što je vozilo udarilo u Krklješ
Jovana, zaustavio je autobus, a zatim je, pošto je vidio sve što je opisao,
izašao iz autobusa i putem telefona obavijestio Hitnu pomoć i policiju. Dodao
je da su on i nekoliko momaka unijeli Krklješ Jovana u jedno vozilo, nakon
čega je Krklješ Jovan odveden na zbrinjavanje u medicinskoj ustanovi. Pojasnio
je da se u mjestu gdje se desila saobraćajna nezgoda put pruža u pravcu od
sigurno 300 metara, da nije primijetio da je vozilo "BMW" kočilo, da je u
mimoilaženju i vozač vozila "BMW" desnim točkovima zahvatio prostor van desne
ivice asfalta, gledano iz pravca Spuža u pravcu Danilovgrada, da je u momentu
kontakta Krklješ Jovan bio bočnim desnim dijelom tijela okrenut u pravcu
Spuža, da je prethodno autobus zaustavio u nivou kuće Željka Drljevića, da je
baš u nivou te kuće došlo do nalijetanja vozila "BMW" na pješaka Krklješ
Jovana, da se kuća gdje živi Krklješ Jovan nalazi naspram kuće Željka
Drljevića, te da se vozilo "BMW" nakon kontakta sa Krklješ Jovanom nije
zaustavljalo.
Iz zapisnika o uvidjaju istražnog sudije Osnovnog suda u Danilovgradu
Kri.br.177/10 od 17.11.2010.godine i skice lica mjesta, utvrđuje se da se dana
17.11.2010.godine, oko 16,20 časova, u mjestu Donji Martinići, koje pripada
području opštine Danilovgrad, na lokalnom putu Danilovgrad-Martinići-Spuž
dogodila saobraćajna nezgoda, u kojoj su učestvovali vozač putničkog motornog
vozila, koji je napustio lice mjesta, i pješak Krklješ Jovan, koji nije
zatečen na licu mjesta jer je odveden radi ukazivanja ljekarske pomoći. U
vrijeme saobraćajne nezgode, kao i u vrijeme vršenja uviđaja, kolovoz je bio
mokar od kiše koja je prethodno padala. Kolovoz se u lokalitetu nezgode
prostire po pravcu, širine je 4,00 metra, namijenjen je za saobraćaj u oba
smjera i neovičen. Sa desne strane gledano prema Spužu nalazi se zemljano
proširenje. Kao stajna tačka (ST) uzet je ugao stambenog objekta Drljević
Željka, koji se nalazi sa lijeve strane kolovoza gledano od Spuža prema
Danilovgradu, koji pravac je i orijentacioni smjer, dok je orijentirni pravac
(OP) lijeva ivica kolovoza gledano iz pravca Spuža prema Danilovgradu. Na
rastojanju od OP za 4,70 metara van desne ivice kolovoza na zemljanom dijelu
nalazile su se dvije novčanice apoena po 10 eura i novčanik, dok su se na
kolovozu na rastojanju od OP za 3,40 metara, a od ST za 1,40 metara, nalazila
razbacana lična dokumenta, koja glase na ime Krklješ Jovana. Na zemljanom
dijelu uz lijevu ivicu kolovoza na rastojanju od ST za 12,30 metara, a od OP
za 0,35 metara vidljiv je trag crvene boje nalik na krv. Nakon ovog traga na
rastojanju od 13,40 metara od ST, a od OP za 0,35 metara vidljiva je novčanica
u apoenu od 10,00 eura. Na rastojanju od ST za 13,80 metara, a od OP za 0,30
metara, vidljiv je trag zanošenja vozila koji ide po ovom zemljanom proširenju
i završava se udaljen od ST za 28,40 metara, a od OP za 0,25 metara, a na
istom zemljanom dijelu stazi vidljiva je i cipela desne noge na rastojanju od
ST za 18,40 metara, a od OP za 0,10 metara. Udaljena od OP za 3,00 metra
nalazi se torba. Na licu mjesta kao očevici su se javili Đuković Zoran i
Milošević Miroslav.
U foto-dokumentaciji Uprave policije br.50-04-240/11-296 nalaze se fotografije
izgleda lica mjesta, tragova zatečenih prilikom vršenja uviđaja i vozila marke
"BMW" reg.br. DG AC 198.
Iz izvještaja o DNK vještačenju Uprave policije Forenzičkog centra br.4582/10
od 13.12.2010.godine i foto-dokumentacije Uprave policije Forenzički centar
br.4582/10 od 13.12.2010.godine, utvrđuje se da se na brisu izuzetom iz
putničkog motornog vozila marke "BMW" reg.br. DG AC 198 nalazi krv ljudskog
porijekla koja potiče od Brajović Duška.
Sud je cijenio navedeni izvještaj o vještačenju pa je isti prihvatio kao
jasan, stručan, objektivan i dat prema pravilima struke i nauke.
Iz nalaza i mišljenja vještaka sudsko-medicinske struke dr Borovinić Budimira
Ki.br.49/10 od 24.12.2010.godine i sa glavnog pretresa od 24.01.2012.godine,
te medicinske dokumentacije izdate na ime oštećenog Krklješ Jovana, utvrđuje
se da je u predmetnoj saobraćajnoj nezgodi oštećeni Krklješ Jovan zadobio
osobito tešku tjelesnu povredu u vidu otvorenog preloma obije kosti
potkoljenice desne noge, preloma tri rebra desne strane grudnog koša, preloma
nadlaktične kosti desne ruke, preloma desne lopatične kosti, rana razderotina
obije usne spoljašnjeg usnog otvora, oguljotinu kože čeonog predjela i
višestrukih oguljotina tijela. Povreda u vidu otvorenog preloma obije kosti
potkoljenice desne noge nastala je djelovanjem zamahnute tupo-tvrde sile,
ravne površine, snažnog inteziteta djelovanja koja je djelovala na
potkoljenicu desne noge u jednom navratu, a u momentu kad je povrijeđeni bio
okrenut potkoljenicom desne noge ka toj sili, u stojećem stavu, oslonjen
tijelom na stopalo desne noge i u raskoraku, lijevom nogom odmaknutom od desne
noge, ka naprijed ili pozadi. Ista je nastala prilikom ostvarenog kontakta
između tijela povrijeđenog i motornog vozila, a nakon zadobijanja ove povrede
oštećeni Krklješ Jovan je morao izgubiti oslonac na desnu nogu. Povreda u vidu
preloma tri rebra desne strane grudnog koša, preloma nadlaktične kosti desne
ruke i preloma desne lopatične kosti nastala je udarom tijela, njenom desnom
stranom, o tvrdu i ravnu podlogu, a kao što je dio motornog vozila koje je
učestvovalo u udesu, i u momentu kada je desna ruka nadlakticom bila uz
tijelo. Nastala je nakon već ostvarenog kontakta oštećenog desnom nogom sa
vozilom. Povreda u vidu rana razderotina obije usne spoljašnjeg usnog otvora i
oguljotina kože čeonog predjela nastale su udarom ličnim dijelom glave o tvrdu
i neravnu podlogu, a kao što je zemljana i slična podloga, a mogla je nastati
i udarom ovim dijelom glave o dio motornog vozila, a kao što je vjetrobransko
staklo i slično staklo, s tim što je u tom slučaju došlo do loma ovog stakla i
nastajanja ovakve povrede glave. Povreda u vidu višestrukih oguljotina tijela
nastala je prilikom pada i povlačenja tijela po tvrdoj i neravnoj podlozi, a
kao što je zemljana i slična podloga. Na glavnom pretresu nakon uvida u foto-
dokumentaciju, vještak je dao mišljenje da je do kontakta između tijela
oštećenog i motornog vozila došlo prvo u predjelu potkoljenice desne noge
oštećenog, a odmah zatim tijela oštećenog, tačnije njegovom desnom stranom,
tj. nadlakticom desne ruke, koja je ruka bila uz desnu stranu tijela (desnu
stranu grudnog koša), te kontakta ovih djelova tijela sa prednjim dijelom
motornog vozila, tačnije prvo prednjim odbojnikom vozila, a zatim poklopcem
motora motornog vozila i vjetrobranskim staklom motornog vozila. Nakon
ostvarenog opisanog kontakta tijela oštećenog sa motornim vozilom, došlo je do
odbačaja tijela i pada tijela oštećenog različitim djelovima ličnog dijela
glave i tijela na zemljanu podlogu. Usljed zadobijenih povreda u vidu
višestrukih preloma kostiju, trajno je i teško narušeno zdravlje oštećenog,
zbog čega se radi o posebno ili osobito teškoj tjelesnoj povredi.
Sud je cijenio nalaz i mišljenje ovog vještaka pa je isti prihvatio kao jasan,
stručan, objektivan i dat prema pravilima struke i nauke.
U zapisniku o rekonstrukciji saobraćajne nezgode K.br. 19/11 od
16.11.2012.godine i skici lica mjesta sa rekonstrukcije od 16.11.2012.godine,
navedeno je da je na mjestu saobraćajne nezgode na lokalnom putu Danilovgrad-
Martinići-Spuž, u mjestu Donji Martinići-Prentina Glavica, u vrijeme vršenja
rekonstrukcije u 16,20 časova sunce bilo zašlo, tj. da se radilo o prvim
momentima zalaska sunca, te da je vidljivost bila dobra. Zemljano proširenje
koje je označeno tačkom 9 u skici lica mjesta je na svom početku širine 2,10
metara, a na svom kraju 0,70 metara, a gledano od Danilovgrada prema Spužu.
Dužina ovog zemljanog proširenja je 10,50 metara. Nakon toga ovo zemljano
proširenje se nastavlja u manjoj širini (bankini) ka Spužu. Zemljana bankina
postoji i gledano ka Danilovgradu. Utvrđeno je da je visina oštećenog Krklješ
Jovana 185 cm. Svjedok-oštećeni Krklješ Jovan je na rekonstrukciji pokazao da
je stojao na zemljanom proširenju i to na 6,10 metara od nulte tačke i petama
na 0,40 metara desno od desne ivice kolovoza gledano od Danilovgrada prema
Spužu, a leđima okrenut prema kući Drljević Željka. Na tom mjestu gdje je
oštećeni Krklješ Jovan pokazao da je stojao zemljano proširenje je širine 2,00
metra. Okrivljeni Brajović Duško nije mogao da se izjasni o svojoj poziciji u
momentu kada je došlo do udara u prednje vjetrobransko staklo.
U izvještaju Zavoda za hidrometeorologiju i seizmologiju Podgorica, a koji se
odnosi na izvještaj o vremenu na dan 17.11.2010.godine sa Meteorološke stanice
Danilovgrad, navedeno je da je dana 17.11.2010.godine na području opštine
Danilovgrad preovladavalo potpuno oblačno vrijeme praćeno kišom. Kiša je
padala cijelog dana slabog do umjerenog inteziteta. Duvao je slab vjetar
južnih smjerova. Meteorološka vidljivost u 07,00 časova iznosila je 8
kilometara, u 14 časova 12 kilometara, a u 21,00 čas 8 kilometara. Temperatura
vazduha se kretala u rasponu od 11,2 do 14,4 C stepeni. Količina padavina
izmjerena toga dana u 07,00 časova iznosila je 16,20 l/m2 (ova količina
padavina se odnosi na količinu padavina koja je pala u prethodna 24 sata).
Ukupna količina padavina koja je izmjerena 18.11.2010.godine u 07,00 časova
iznosila je 34,8 l/m2 (ova količina padavina se odnosi na količinu padavina
koja je pala u prethodna 24 sata).
U nalazu i mišljenju vještaka saobraćajne struke ing. Milana Šljivančanina
Ki.br.49/10 od decembra mjeseca 2010.godine, navedeno je da je do predmetne
saobraćajne nezgode prevasnodno došlo zbog propusta u kretanju pješaka Krklješ
Jovana i dijelom usljed propusta u vožnji od strane vozača putničkog vozila
marke "BMW 318" reg.oznake DG AC 198 tj. okrivljenog Brajović Duška. Pješak
Krklješ Jovan je prelazio kolovoz van zone obilježenog pješačkog prelaza, a u
trenutku kada se njemu sa desne strane nalazilo u kretanju putničko motorno
vozilo marke "BMW 318" reg.oznake DG AC 198 na kritičnoj udaljenosti, pa je
morao sačekati prolazak ovog vozila kritičnim potezom puta, pa tek izvršiti
prelaženje kolovoza, što u datoj situaciji nije postupio, usljed čega je došlo
do nalijetanja frontalne regije pješaka na desnoj strani kolovoza puta smjera
kretanja vozila. Vozač putničkog motornog vozila marke "BMW 318" reg.oznake DG
AC 198 nije prilagodio brzinu kretanja vozila uslovima saobraćaja, a posebno u
trenutku kada se približavao autobusu, koji se nalazio zaustavljen na lijevoj
strani kolovoza, smjera kretanja putničkog vozila iz kojeg su izlazili
putnici, a koje uslove je mogao da predvidi, usljed čega nije bio u mogućnosti
da zaustavi vozilo, već je došlo do nalijetanja prednjeg kraja vozila na
pješaka, koji je prelazio kolovoz od lijeve prema desnoj ivici puta, u smjeru
kretanja putničkog vozila, nakon čega je došlo do odbačaja i pada pješaka, van
kolovoza po lijevoj strani puta. Fizički kontakt između putničkog motornog
vozila marke "BMW 318" reg.oznake DG AC 198 i pješaka ostvaren je na prostoru
desne strane kolovoza smjera kretanja ovog vozila ( smjer kretanja vozila od
Spuža prema Danilovgradu) i na 8 metara prije pronađenog novčanika, a na način
što je vozilo svojom frontalnom regijom naletjelo na pješaka, nakon čega je
pješak bio odbačen van kolovoza po lijevoj strani puta, u kojem smjeru je i
vozač ovog vozila vršio korekciju putanje kretanja. Nakon fizičkog kontakta
pješak je bio odbačen van kolovoza po lijevoj strani puta, da bi "sletio" sa
vozila u zonu kanala po lijevoj strani puta u smjeru kretanja. Putničko
motorno vozilo marke "BMW 318" reg.oznake DG AC 198 voženo je u dijapazonu od
50-60 km/h. Pješak se kretao brzinom od oko 5,3 km/h ili 1,47 m/sec. Bezbjedna
brzina kretanja putničkog vozila u trenutku približavanja ovog vozila autobusu
koji se nalazio u fazi iskrcavanja putnika bila je do 40 km/h. Vozač sa
putničkim vozilom se nalazio na prostornoj udaljenosti oko 38 metara od
pješaka kada je pješak bio u vidnom polju vozača, pa je isti mogao izbjeći
nezgodu uz uslov da se sa vozilom kretao u granicama bezbjedne brzine
kretanja. U izjašnjenju na glavnom pretresu od 24.01.2012.godine ovaj vještak
tražio da u pisanoj formi uradi dopunu nalaza i mišljenja zbog postojanja
dokaza koje nije imao u vidu prilikom izrade nalaza i mišljenja.
U dopuni nalaza i mišljenja vještaka saobraćajne struke ing. Milana
Šljivančanina od marta mjeseca 2012.godine navedeno je da je do predmetne
saobraćajne nezgode došlo usljed propusta u kretanju pješaka i dijelom usljed
propusta u vožnji od strane vozača putničkog vozila marke "BMW 318" reg.oznake
DG AC 198. Pješak je u noćnim uslovima vožnje, na otvorenom putu, nakon
izlaska iz autobusa pokušao preći kolovoz od lijeve prema desnoj ivici puta,
smjera kretanja putničkog motornog vozila marke "BMW 318" reg.oznake DG AC 198
( a smjer kretanja ovog vozila je od Spuža prema Danilovgradu), kada se ovo
vozilo nalazilo na kritičnoj prostornoj udaljenosti, usljed čega je došlo do
nalijetanja prednjeg kraja ovog vozila na pješaka na prostoru desne strane
kolovoza, smjera kretanja navedenog vozila. Vozač putničkog motornog vozila
marke "BMW 318" reg.oznake DG AC 198 nije prilagodio brzinu kretanja datim
uslovima saobraćaja, koje uslove je mogao da predvidi, usljed čega nije bio u
mogućnosti da zaustavi vozilo, već je došlo do nalijetanja prednjeg kraja
vozila na pješaka, koji je prelazio kolovoz od lijeve prema desnoj ivici puta,
smjera kretanja putničkog vozila, nakon čega je došlo do odbačaja i pada
pješaka van kolovoza, po lijevoj strani puta. Pješak je prešao širinu kolovoza
oko 3 metra, brzinom od 1,47 m/sec i utrošio je u prelaženju kolovoza oko 2
sekunde. Ako se zatim ima u vidu brzina kretanja putničkog motornog vozila
marke "BMW 318" reg.oznake DG AC 198 proizilazi da je pješak morao biti u
vidnom polju vozača putničkog motornog vozila marke "BMW 318" reg.oznake DG AC
198 vremenski oko 2 sekunde i prostorno oko 30 metara. Vozač putničkog
motornog vozila marke "BMW 318" reg.oznake DG AC 198 se mimoišao sa autobusom
i vozač putničkog motornog vozila marke "BMW 318" reg.oznake DG AC 198 mogao
je da uoči autobus na prostornoj distanci ne manjoj od 50 metara, pa je bio u
obavezi da smanji i prilagodi brzinu kretanja, tako da može zaustaviti vozilo
u nivou zadnjeg kraja autobusa iza kojeg su mogući prelasci putnika, koji
izlaze iz autobusa sa desne strane, što čini obavezu vozača u fazi
mimoilaženja sa vozilima javnog prevoza. Lice koje izlazi iz autobusa mora da
sačeka prolazak vozila iz suprotnog smjera, tim prije ako na kritičnom mjestu
ne postoji obilježen pješački prelaz. Prema limitirajućim uslovima saobraćaja,
bezbjedna brzina kretanja putničkog vozila marke "BMW 318" u trenutku
približavanja autobusu, koji se nalazio u fazi iskrcavanja putnika bila je do
40 km/h. Pri ovoj brzini kretanja, zaustavni put vozila iznosio je 23 metra,
što znači da je vozač putničkog vozila mogao zaustaviti vozilo i izbjeći
nezgodu uz uslov da se kretao u granicama bezbjedne brzine i da je reagovao
kada je primijetio pješaka.
U nalazu i mišljenju Centra za saobraćajno-mašinska vještačenja Mašinskog
fakulteta Univerziteta Crne Gore br. 304 od 13.02.2013.godine i saslušanju
ovlašćenog predstavnika Centra za saobraćajno-mašinska vještačenja Mašinskog
fakulteta Univerziteta Crne Gore Miljanić Zorana navodi se da se neposredno
prije nezgode putničko motorno vozilo marke "BMW 318" kretalo u smjeru od
Spuža ka Danilovgradu, da se vozilo "BMW" mimoišlo sa autobusom "SETRA" na
udaljenosti ne manjoj od 36,60 metara od mjesta kontakta, te da je na kolovozu
datih karakteristika zbir brzina autobusa i "BMW"-a koji je omogućavao
bezbjedno mimoilaženje morao biti manji od 37 km/h i to pri korišćenju bankina
za kretanje oba vozila. U momentu mimoilaženja sa autobusom brzina "BMW"-a
bila je ne veća od 60 km/h i tada se vozilo "BMW" desnim točkovima kretalo po
bankini. Pješak se u momentu kontakta kretao od lijeve ka desnoj ivici
kolovoza brzinom od 2,9 do 4,3 km/h. Na stacionaži od – 6,10 metara i na 1,80
metara od lijeve ivice kolovoza vozilo "BMW" je ostvarilo kontakt sa pješakom.
Vozilo "BMW" je ostvarilo kontakt sa pješakom u zoni 0,65-0,70 metara od
lijevog boka. Primarni kontakt ostvaren je između branika vozila i desne
potkoljenice pješaka, a pješak je u momentu kontakta bio u iskoraku i oslonjen
na desnu nogu. Nakon primarnog kontakta došlo je do nabacivanja pješaka na
poklopac motora i klizanja pješaka po poklopcu motora sve do ostvarivanja
sekundarnog kontakta. U sekundarnom kontaktu pješak je desnim bokom i glavom
ostvario kontakt sa prednjim vjetrobranom vozila "BMW". Zatim je usljed
kretanja vozila po luku, čiji se centar nalazi sa desne strane kolovoza,
pješak odbačen van kolovoza i to u jarak gdje je ostvaren tercijalni kontakt
pješaka sa terenom. Vozilo "BMW" je nastavilo kretanje po bankini koja se
pruža uz lijevu ivicu kolovoza na kojoj je vozilo ostavilo tragove zanošenja.
Udaljenost od mjesta kontakta do mjesta zaustavljanja pješaka u jarku bila je
od 17 do 21 metar. Kako je do kontakta došlo u lijevoj kolovoznoj traci i to
na 2,20 metara od desne ivice kolovoza gledano od Spuža prema Danilovgradu,
vozilo "BMW" je moglo proći pored pješaka da se vozilo "BMW" kretalo uz desnu
ivicu kolovoza. Na putu dužine 36,60 metara, pri datim uslovima puta i
vremena, vozilo "BMW" se moglo zaustaviti prije mjesta kontakta pri svim
brzinama do 56 km/h. Brzina vozila "BMW" u momentu mimoilaženja sa autobusom i
u momentu kontakta sa pješakom nije bila manja od 40 km/h, niti veća od 60
km/h, a imajući u vidu oštećenja na prednjem vjetrobranu vozila "BMW" i
izostanak oštećenja na spoju prednjeg vjetrobrana i krova. Autobus se u fazi
mimoilaženja sa vozilom "BMW" kretao brzinom ne manjom od 10 km/h i u tom
slučaju bezbjedna brzina vozila "BMW" za mimoilaženje sa autobusom bila je
zasigurno manja od 27 km/h pri čemu su vozila u mimoilaženju koristila bankine
sa svojih strana. Osnovni uzrok saobraćajne nezgode jeste u nebezbjednoj
brzini vozila "BMW" u mimoilaženju sa autobusom kada se vozač vozila "BMW"
desnim točkovima u mimoilaženju kretao po bankini, koja je par centimetara
ispod nivoa kolovoza, pa je prelaskom desnih točkova ponovo na kolovoz došlo
do destabilizacije. Prelazak pješaka preko kolovoza na način kako je to pješak
činio nije u uzročnoj vezi sa nastankom saobraćajne nezgode po saobraćajno-
tehničkoj struci. Da se vozilo "BMW" nije destabilizovalo i u toj
destabilizaciji zahvatilo lijevi dio kolovoza imalo je dovoljno prostora i
mogućnosti da prođe pored pješaka koji je bio na 20 cm prije središnje ose
kolovoza. Sa saobraćajno-tehničkog aspekta nema ni doprinosa pješaka jer u
odnosu na pješak-vozilo opasna situacija je na korak ispred ulaska u kolovoznu
traku kojom se kreće neko od vozila odnosno pješak nije ušao u kolovoznu traku
namijenjenu za kretanje vozila "BMW". Osim toga pješak je svakako bio u
mogućnosti da vidi oba vozila u momentu mimoilaženja.
Vještak saobraćajne struke ing. Milan Šljivančanin je na glavnom pretresu,
nakon pojašnjenja ovlašćenog predstavnika Centra za saobraćajno-mašinska
vještačenja Mašinskog fakulteta Univerziteta Crne Gore Zorana Miljanića, u
bitnom naveo da se u cjelosti usaglašava sa nalazom i mišljenjem Centra za
saobraćajno-mašinska vještačenja Mašinskog fakulteta Univerziteta Crne Gore.
Sud je cijenio nalaz i mišljenje komisije vještaka Centra za saobraćajno-
mašinska vještačenja Mašinskog fakulteta Univerziteta Crne Gore, te sa ovim
usaglašeni nalaz i mišljenje vještaka saobraćajne struke ing.Milana
Šljivančanina, pa je iste prihvatio kao jasne, stručne, objektivne i zasnovane
na pravilima struke i nauke.
Iz izvoda iz kaznene evidencije Uprave policije PJ Podgorica
br.11-245/11-10456/2-1722 od 26.04.2011.godine, izdatog na ime okrivljenog
Brajović Duška, utvrđuje se da okrivljeni Brajović Duško nije osudjivan.
Sud je cijenio iskaze svjedoka Milošević Miroslava, putnika u autobusu marke
"SETRA" i Đuković Zorana, vozača autobusa marke "SETRA", pa je našao da su se
objektivno i istinito izjasnili o činjenicama važnim za ovu krivičnu stvar.
Naime, oba ova svjedoka saglasno navode da je oštećeni Krklješ Jovan bio
putnik u autobusu koji se kretao lokalnim putem od Danilovgrada prema Spužu,
da je Đuković Zoran zaustavio autobus kod kuće Željka Drljevića, da je iz
autobusa izašao oštećeni Krklješ Jovan, da je Đuković Zoran pokrenuo autobus
prema Spužu, da se autobus ubrzo mimoišao sa vozilom marke "BMW", da je u
mimoilaženju autobus desnim točkovima sišao sa asfalta, da se i vozilo "BMW" u
mimoilaženju pomjerilo u svoju desnu stranu i desnim točkovima zahvatilo
prostor van desne ivice asfalta, te da je vozilo "BMW" nakon mimoilaženja, a
što su oba svjedoka vidjela u ogledalu retrovizora, u desnoj kolovoznoj traci,
gledano od Danilovgrada prema Spužu, prednjim lijevim dijelom udarilo u
oštećenog Krklješ Jovana, koji je nakon nabacivanja na haubu i prednje
vjetrobransko staklo, odbačen van kolovoza po lijevoj strani puta gledano od
Spuža prema Danilovgradu, kojom prilikom se vozilo marke "BMW" nije
zaustavljalo već je nastavilo kretanje. Iskazi ovih svjedoka potvrđeni su
nalazom i mišljenjem Centra za saobraćajno-mašinska vještačenja Mašinskog
fakulteta Univerziteta Crne Gore, usaglašenim nalazom i mišljenjem vještaka
saobraćajne struke ing. Milana Šljivančanina, zapisnikom o uvidjaju istražnog
sudije Osnovnog suda u Danilovgradu Kri.br.177/10 od 17.11.2010.godine, skicom
lica mjesta, foto-dokumentacijom Uprave policije br.50-04-240/11-296, nalazom
i mišljenjem vještaka sudsko-medicinske struke dr Borovinić Budimira,
medicinskom dokumentacijom izdatom na ime oštećenog Krklješ Jovana, zapisnikom
o rekonstrukciji saobraćajne nezgode K.br. 19/11 od 16.11.2012.godine i skicom
lica mjesta sa rekonstrukcije od 16.11.2012.godine, jer iz ovih dokaza
proizilazi da se okrivljeni Brajović Duško upravljajući putničkim vozilom
marke "BMW 318" reg.oznake DG AC 198, lokalnim putem Danilovgrad-Martinići-
Spuž, smjerom od Spuža prema Danilovgradu, u mjestu Donji Martinići-Prentina
Glavica, prilikom mimoilaženja sa autobusom "SETRA", kojim je upravljao
Đuković Zoran smjerom od Danilovgrada prema Spužu, nije kretao brzinom manjom
od 27 km/h kao prilagođenom brzinom, već neprilagođenom brzinom od 40 km/h,
kojom prilikom je desnim točkovima zahvatio zemljanu bankinu sa svoje desne
strane, kada se prilikom vraćanja na kolovoz puta njegovo vozilo
destabilizovalo, kojom prilikom je u lijevoj kolovoznoj traci, gledano od
Spuža prema Danilovgradu, na stacionaži od -6,10 metara i na 1,80 metara
lijevo od desne ivice asfalta, gledano od Danilovgrada prema Spužu, prednjim
branikom udario pješaka oštećenog Krklješ Jovana u desnu potkoljenicu, koji je
bio u stojećem položaju, oslonjen na stopalo desne noge i u raskoraku, lijevom
nogom odmaknut od desne noge, ka naprijed ili pozadi, nakon čega je oštećeni
desnom stranom tijela, kada je nadlaktica desne ruke bila uz desnu stranu
tijela, nabačen na poklopac motora i prednje vjetrobransko staklo da bi
poslije toga oštećeni bio odbačen van kolovoza po lijevoj strani puta, gledano
od Spuža prema Danilovgradu, kada je došlo do pada oštećenog različitim
djelovima ličnog dijela glave i tijela na zemljanu podlogu, kojom prilikom je
oštećeni zadobio osobito tešku tjelesnu povredu u vidu otvorenog preloma obije
kosti potkoljenice desne noge, preloma tri rebra desne strane grudnog koša,
preloma nadlaktične kosti desne ruke, preloma desne lopatične kosti, rana
razderotina obije usne spoljašnjeg usnog otvora, oguljotinu kože čeonog
predjela i višestrukih oguljotina tijela.
Nasuprot prednjem sud nije prihvatio iskaz svjedoka-oštećenog Krklješ Jovana o
navodnom mjestu kontakta ni njegovo pokazivanje mjesta kontakta na
rekonstrukciji. Svjedok-oštećeni Krklješ Jovan je u iskazu i na rekonstrukciji
predstavio da je udaren kada je stojao na zemljanom proširenju i to na 6,10
metara od nulte tačke i petama na 0,40 metara desno od desne ivice kolovoza
gledano od Danilovgrada prema Spužu, a kada su mu lijeva i desna noga bile
jedna uz drugu, kao u stavu "mirno". Ovakvo kazivanje svjedoka-oštećenog
Krklješ Jovana osporeno je nalazom i mišljenjem Centra za saobraćajno-mašinska
vještačenja Mašinskog fakulteta Univerziteta Crne Gore, usaglašenim nalazom i
mišljenjem vještaka saobraćajne struke ing. Milana Šljivančanina, nalazom i
mišljenjem vještaka sudsko-medicinske struke dr Borovinić Budimira i
medicinskom dokumentacijom izdatom na ime oštećenog Krklješ Jovana jer je iz
ovih dokaza utvrđeno da je putničko motorno vozilo marke "BMW" udarilo
prednjim branikom u desnu potkoljenicu pješaka-oštećenog Krklješ Jovana, koji
je bio u stojećem položaju, oslonjen na desno stopalo noge i u raskoraku,
lijevom nogom odmaknut od desne noge, ka naprijed ili pozadi, a koji kontakt
je bio u lijevoj kolovoznoj traci, gledano od Spuža prema Danilovgradu, na
stacionaži od -6,10 metara i na 1,80 metara lijevo od desne ivice asfalta,
gledano od Danilovgrada prema Spužu.
Takođe, sud nije prihvatio ni iskaz svjedoka Radović Aleksandre, bivše
djevojke okrivljenog Brajović Duška, koja je bila u vozilu okrivljenog. Naime,
svjedok Radović Aleksandra je u iskazu tvrdila da je u momentu mimoilaženja
kombi bio zaustavljen, da za svo vrijeme nije primijetila da se kombi kretao,
da je u mimoilaženju osjetila udar kada je veći dio prednjeg vjetrobranskog
stakla pao po njoj i po okrivljenom Brajović Dušku, te da je nakon udara
vozilo, kojim je upravljao Brajović Duško, nastavilo da se kreće pravolinijski
tj. da nije došlo do skretanja ovog vozila van lijeve ivice kolovoza gledano
iz pravca Spuža u pravcu Danilovgrada. U ovom dijelu njen iskaz obesnažen je
nalazom i mišljenjem Centra za saobraćajno-mašinska vještačenja Mašinskog
fakulteta Univerziteta Crne Gore, usaglašenim nalazom i mišljenjem vještaka
saobraćajne struke ing. Milana Šljivančanina, zapisnikom o uvidjaju istražnog
sudije Osnovnog suda u Danilovgradu Kri.br.177/10 od 17.11.2010.godine, skicom
lica mjesta, foto-dokumentacijom Uprave policije br.50-04-240/11-296,
zapisnikom o rekonstrukciji saobraćajne nezgode K.br. 19/11 od
16.11.2012.godine, skicom lica mjesta sa rekonstrukcije od 16.11.2012.godine,
te iskazima svjedoka Milošević Miroslava i Đuković Zorana, a ovo stoga što je
iz ovih dokaza utvrđeno da je autobus marke "SETRA", kojim je upravljao
svjedok Đuković Zoran, u mimoilaženju sa putničkim motornim vozilom marke
"BMW" reg.br. DG AC 198, kojim je upravljao okrivljeni, bio u kretanju prema
Spužu, da se putničko motorno vozilo marke "BMW" reg.br. DG AC 198 mimoišlo sa
autobusom marke "SETRA" na udaljenosti ne manjoj od 36,60 metara od mjesta
kontakta, te da je nakon kontakta putničkog motornog vozila marke "BMW"
reg.br. DG AC 198 i pješaka-oštećenog Krklješ Jovana, vozilo "BMW" nastavilo
kretanje po zemljanoj bankini, koja se pruža uz lijevu ivicu kolovoza, gledano
prema Danilovgradu, na kojoj je ostavilo trag zanošenja.
Na osnovu naprijed izložene činjenične građe koja proizilazi iz sadržine
dokaza provedenih na glavnom pretresu, ovaj sud je zaključio da su se u
radnjama okrivljenog Brajović Duška stekla sva bitna obilježja bića krivičnog
djela teško djelo protiv bezbjednosti javnog saobraćaja iz čl.348 st.3 KZ u
vezi čl.339 st.3 u vezi st.1 KZ u sticaju sa krivičnim djelom nepružanje
pomoći licu povrijeđenom u saobraćajnoj nezgodi iz čl.347 st.1 KZ. Naime,
okrivljeni je dana 17.novembra 2010.godine, oko 16,20 časova, u mjestu Donji
Martinići-Prentina Glavica, opština Danilovgrad, na lokalnom putu Danilovgrad-
Martinići-Spuž ne pridržavajući se saobraćajnih propisa iz čl. 31 st.1 Zakona
o bezbjednosti saobraćaja na putevima (Sl. list RCG br. 72/05) tako ugrozio
saobraćaj da je doveo u opasnost život i tijelo ljudi, a bio je svjestan da na
taj način može učiniti krivično djelo, ali je olako držao da do toga neće
doći, na način što upravljajući putničkim motornim vozilom marke "BMW 318"
reg.oznaka DG AC 198 iz pravca Spuža u pravcu Danilovgrada, prilikom
mimoilaženja sa autobusom "Setra", kojim je iz suprotnog pravca upravljao
Đuković Zoran, nije se kretao brzinom manjom od 27 km/h, kao brzinom
prilagođenom okolnostima, karakteristikama, stanju puta, frekvenciji
saobraćaja i drugim saobraćajnim uslovima, tako da vozilo može blagovremeno da
zaustavi pred svakom preprekom koju pod datim uslovima može da predvidi, već
se kretao neprilagođenom brzinom od 40 km/h, kojom prilikom je desnim
točkovima zahvatio zemljanu bankinu kada se vraćajući na kolovoz puta njegovo
vozilo destabilizovalo, usljed čega je u lijevoj kolovoznoj traci prednjim
dijelom vozila udario u pješaka oštećenog Krklješ Jovana koji je prelazio
kolovoz sa lijeve na desnu stranu, gledano prema Danilovgradu, koji je tom
prilikom zadobio osobito tešku tjelesnu povredu u vidu otvorenog preloma obije
kosti potkoljenice desne noge, preloma tri rebra desne strane grudnog koša,
preloma nadlaktične kosti desne ruke, preloma desne lopatične kosti, rana
razderotina obije usne spoljašnjeg usnog otvora, oguljotinu kože čeonog
predjela i višestrukih oguljotina tijela, nakon čega je svjestan svog djela
čije je izvršenje htio, a znajući da je njegovo djelo zabranjeno, oštećenog
koga je svojim vozilom povrijedio ostavio bez pomoći i udaljio se sa lica
mjesta.
Sve naprijed navedene činjenice utvrdjene su iz nalaza i mišljenja Centra za
saobraćajno-mašinska vještačenja Mašinskog fakulteta Univerziteta Crne Gore,
usaglašenog nalaza i mišljenja vještaka saobraćajne struke ing. Milana
Šljivančanina, zapisnika o uvidjaju istražnog sudije Osnovnog suda u
Danilovgradu Kri.br.177/10 od 17.11.2010.godine, skice lica mjesta, foto-
dokumentacije Uprave policije br.50-04-240/11-296, zapisnika o rekonstrukciji
saobraćajne nezgode K.br. 19/11 od 16.11.2012.godine, skice lica mjesta sa
rekonstrukcije od 16.11.2012.godine, izvještaja Zavoda za hidrometeorologiju i
seizmologiju Podgorica, a koji se odnosi na izvještaj o vremenu na dan
17.11.2010.godine sa Meteorološke stanice Danilovgrad, nalaza i mišljenja
vještaka sudsko-medicinske struke dr Borovinić Budimira, medicinske
dokumentacije izdate na ime oštećenog Krklješ Jovana, te iskaza svjedoka
Milošević Miroslava i Đuković Zorana.
Iz zapisnika o uviđaju istražnog sudije Osnovnog suda u Danilovgradu
Kri.br.177/10 od 17.11.2010.godine, skice lica mjesta, foto-dokumentacije
Uprave policije br.50-04-240/11-296, zapisnika o rekonstrukciji od
16.11.2012.godine, te iskaza svjedoka Milošević Miroslava i Đuković Zorana
utvrđuje se da je dana 17.novembra 2010.godine, oko 16,20 časova, u mjestu
Donji Martinići-Prentina Glavica, opština Danilovgrad, na lokalnom putu
Danilovgrad-Martinići-Spuž došlo do saobraćajne nezgode u kojoj su učestvovali
vozač putničkog motornog vozila marke "BMW 318" reg.oznaka DG AC 198 i
oštećeni Krklješ Jovan, kao pješak. Okrivljeni Brajović Duško u odbranama nije
poricao da je on bio vozač putničkog motornog vozila marke "BMW 318"
reg.oznaka DG AC 198, da je svojim vozilom povrijedio oštećenog, te da se
nakon saobraćajne nezgode udaljio sa lica mjesta ostavljajući bez pomoći
oštećenog. U vrijeme saobraćajne nezgode bilo je oblačno, vidljivost je bila
dobra, kolovoz je bio širine 4,00 metra i mokar od kiše koja je prethodno
padala što se utvrđuje iz zapisnika o uviđaju istražnog sudije Osnovnog suda u
Danilovgradu Kri.br.177/10 od 17.11.2010.godine, skice lica mjesta, zapisnika
o rekonstrukciji saobraćajne nezgode K.br. 19/11 od 16.11.2012.godine i
izvještaja Zavoda za hidrometeorologiju i seizmologiju Podgorica, a koji se
odnosi na izvještaj o vremenu na dan 17.11.2010.godine sa Meteorološke stanice
Danilovgrad. I okrivljeni Brajović Duško u odbrani datoj na glavnom pretresu i
svjedok-oštećeni Krklješ Jovan u iskazu datom na glavnom pretresu potvrđuju da
je u vrijeme saobraćajne nezgode bilo još dnevne svjetlosti, a svjedok-
oštećeni Krklješ Jovan još potvrđuje i da je vrijeme bilo oblačno, da je
kolovoz bio mokar, da u vrijeme saobraćajne nezgode kiša nije padala, te da je
kiša padala ranije.
Iz saglasnih iskaza svjedoka Milošević Miroslava, putnika u autobusu marke
"SETRA" i Đuković Zorana, vozača autobusa marke "SETRA", utvrđuje se da je
oštećeni Krklješ Jovan bio putnik u autobusu koji se kretao lokalnim putem od
Danilovgrada prema Spužu, da je Đuković Zoran zaustavio autobus kod kuće
Željka Drljevića, da je iz autobusa izašao oštećeni Krklješ Jovan, da je
Đuković Zoran pokrenuo autobus prema Spužu, da se autobus ubrzo mimoišao sa
vozilom marke "BMW", da je u mimoilaženju autobus desnim točkovima sišao sa
asfalta, da se i vozilo "BMW" u mimoilaženju pomjerilo u svoju desnu stranu i
desnim točkovima zahvatilo prostor van desne ivice asfalta, te da je vozilo
"BMW" nakon mimoilaženja, a što su oba svjedoka vidjela u ogledalu
retrovizora, u desnoj kolovoznoj traci, gledano od Danilovgrada prema Spužu,
prednjim lijevim dijelom udarilo u oštećenog Krklješ Jovana, koji je nakon
nabacivanja na haubu i prednje vjetrobransko staklo, odbačen van kolovoza po
lijevoj strani puta gledano od Spuža prema Danilovgradu, kojom prilikom se
vozilo marke "BMW" nije zaustavljalo već je nastavilo kretanje. Ni okrivljeni
u odbranama nije poricao da je prilikom mimoilaženja desnim točkovima sišao sa
kolovoza.
Iz nalaza i mišljenja Centra za saobraćajno-mašinska vještačenja Mašinskog
fakulteta Univerziteta Crne Gore, usaglašenog nalaza i mišljenja vještaka
saobraćajne struke ing. Milana Šljivančanina, zapisnika o uvidjaju istražnog
sudije Osnovnog suda u Danilovgradu Kri.br.177/10 od 17.11.2010.godine, skice
lica mjesta, foto-dokumentacije Uprave policije br.50-04-240/11-296, nalaza i
mišljenja vještaka sudsko-medicinske struke dr Borovinić Budimira, medicinske
dokumentacije izdate na ime oštećenog Krklješ Jovana, zapisnika o
rekonstrukciji saobraćajne nezgode K.br. 19/11 od 16.11.2012.godine i skice
lica mjesta sa rekonstrukcije od 16.11.2012.godine utvrđuje se da se
okrivljeni Brajović Duško upravljajući putničkim vozilom marke "BMW 318"
reg.oznake DG AC 198, lokalnim putem Danilovgrad-Martinići-Spuž, smjerom od
Spuža prema Danilovgradu, u mjestu Donji Martinići-Prentina Glavica, prilikom
mimoilaženja sa autobusom "SETRA"(kojim je upravljao Đuković Zoran brzinom ne
manjom od 10 km/h, smjerom od Danilovgrada prema Spužu), nije kretao brzinom
manjom od 27 km/h kao brzinom prilagođenom okolnostima, karakteristikama,
stanju puta, frekvenciji saobraćaja i drugim saobraćajnim uslovima već
neprilagođenom brzinom od 40 km/h, kada je desnim točkovima zahvatio zemljanu
bankinu sa svoje desne strane, kada se prilikom vraćanja na kolovoz puta
njegovo vozilo destabilizovalo, kojom prilikom je u lijevoj kolovoznoj traci,
gledano od Spuža prema Danilovgradu, na stacionaži od -6,10 metara i na 1,80
metara lijevo od desne ivice asfalta, gledano od Danilovgrada prema Spužu,
prednjim branikom udario pješaka oštećenog Krklješ Jovana u desnu
potkoljenicu, koji je bio u stojećem položaju, oslonjen na stopalo desne noge
i u raskoraku, lijevom nogom odmaknut od desne noge, ka naprijed ili pozadi,
nakon čega je oštećeni desnom stranom tijela, kada je nadlaktica desne ruke
bila uz desnu stranu tijela, nabačen na poklopac motora i prednje
vjetrobransko staklo da bi poslije toga oštećeni bio odbačen van kolovoza po
lijevoj strani puta, gledano od Spuža prema Danilovgradu, kada je došlo do
pada oštećenog različitim djelovima ličnog dijela glave i tijela na zemljanu
podlogu, kojom prilikom je oštećeni zadobio osobito tešku tjelesnu povredu u
vidu otvorenog preloma obije kosti potkoljenice desne noge, preloma tri rebra
desne strane grudnog koša, preloma nadlaktične kosti desne ruke, preloma desne
lopatične kosti, rana razderotina obije usne spoljašnjeg usnog otvora,
oguljotinu kože čeonog predjela i višestrukih oguljotina tijela. Upravo
osnovni uzrok saobraćajne nezgode jeste u neprilagođenoj brzini vozila "BMW" u
mimoilaženju sa autobusom, kada se vozač vozila "BMW" tj.okrivljeni desnim
točkovima u mimoilaženju kretao po bankini, koja je par centimetara ispod
nivoa kolovoza, pa je prelaskom desnih točkova ponovo na kolovoz zbog
neprilagođene brzine došlo do destabilizacije i udara u pješaka.
Okrivljeni se branio da je u fazi mimoilaženja sa kombi vozilom osjetio jak
udar u lijevu stranu prednjeg vjetrobranskog stakla, da pješaka-oštećenog nije
mogao primijetiti, jer se odjedanput pojavio iza kombi vozila prilikom
mimoilaženja, te da je poslije udara u pješaka-oštećenog nastavio kretanje
svojom stranom kolovoza u pravcu Danilovgrada. Ovakva odbrana okrivljenog u
potpunosti je obesnažena nalazom i mišljenjem Centra za saobraćajno-mašinska
vještačenja Mašinskog fakulteta Univerziteta Crne Gore, usaglašenim nalazom i
mišljenjem vještaka saobraćajne struke ing. Milana Šljivančanina, zapisnikom o
uvidjaju istražnog sudije Osnovnog suda u Danilovgradu Kri.br.177/10 od
17.11.2010.godine, skicom lica mjesta, foto-dokumentacijom Uprave policije
br.50-04-240/11-296, zapisnikom o rekonstrukciji saobraćajne nezgode K.br.
19/11 od 16.11.2012.godine i skicom lica mjesta sa rekonstrukcije od
16.11.2012.godine obzirom da je iz ovih dokaza utvrđeno da se putničko motorno
vozilo marke "BMW" reg.br. DG AC 198 mimoišlo sa autobusom marke "SETRA" na
udaljenosti ne manjoj od 36,60 metara od mjesta kontakta, da je mjesto
kontakta bilo u lijevoj kolovoznoj traci, gledano od Spuža prema Danilovgradu,
na stacionaži od -6,10 metara i na 1,80 metara lijevo od desne ivice asfalta,
gledano od Danilovgrada prema Spužu, te da je nakon kontakta putničkog
motornog vozila marke "BMW" reg.br. DG AC 198 i pješaka-oštećenog Krklješ
Jovana, vozilo "BMW" nastavilo kretanje po zemljanoj bankini, koja se pruža uz
lijevu ivicu kolovoza, gledano prema Danilovgradu, na kojoj je ostavilo trag
zanošenja. Zbog toga je odbrana okrivljenog u ovom dijelu neistinita i
sračunato data u cilju izbjegavanja krivične odgovornosti.
Članom 31 st.1 ZOBS-a na putevima (Sl. list RCG br. 72/05) propisano je da je
vozač dužan da brzinu kretanja vozila prilagodi okolnostima, karakteristikama
i stanju puta, vidljivosti, preglednosti, atmosferskim prilikama, stanju
vozila i tereta, frekvenciji saobraćaja i drugim saobraćajnim uslovima, tako
da vozilo može blagovremeno da zaustavi pred svakom preprekom koju pod datim
uslovima može da predvidi. U konkretnom slučaju, a kako je to naprijed
prethodno objašnjeno, okrivljeni je postupio protivno odredbi čl.31 st.1
ZOBS-a na putevima, usljed čega je ugrozio saobraćaj i doveo u opasnost život
i tijelo ljudi, kojom prilikom je u saobraćajnoj nezgodi koju je uzrokovao,
osobito tešku tjelesnu povredu zadobio oštećeni Krklješ Jovan.
Cijeneći psihički odnos okrivljenog Brajović Duška prema izvršenom krivičnom
djelu teško djelo protiv bezbjednosti javnog saobraćaja iz čl.348 st.3 KZ u
vezi čl.339 st.3 u vezi st.1 KZ, sud nalazi da je okrivljeni, postupajući na
naprijed opisani način, bio svjestan da svojom radnjom može učiniti krivično
djelo, odnosno da može ugroziti saobraćaj i dovesti u opasnost život i tijelo
ljudi, usljed čega kod drugog može nastupiti teška tjelesna povreda, ali je
olako držao da do toga neće doći, postupajući, dakle, sa svjesnim nehatom. U
odnosu na predmetnu tešku tjelesnu povredu koju je zadobio oštećeni Krklješ
Jovan, okrivljeni je takođe postupao iz nehata.
Zbog toga su se u radnjama okrivljenog stekla sva bitna obilježja bića
krivičnog djela teško djelo protiv bezbjednosti javnog saobraćaja iz čl.348
st.3 KZ u vezi čl.339 st.3 u vezi st.1 KZ.
Okrivljeni u odbranama nije poricao da je svojim vozilom povrijedio oštećenog
Krklješ Jovana, da se nakon saobraćajne nezgode udaljio sa lica mjesta
ostavljajući oštećenog bez pomoći koju je bio dužan da mu pruži. Sve to
potvrđuju i svjedoci Milošević Miroslav i Đuković Zoran.
Krivično djelo nepružanje pomoći licu povrijeđenom u saobraćajnoj nezgodi iz
čl.347 st.1 KZ čini vozač motornog vozila ili drugog prevoznog sredstva koji
ostavi bez pomoći lice koje je tim prevoznim sredstvom povrijeđeno ili čiju je
povredu tim sredstvom prouzrokovao. Imajući u vidu citiranu zakonsku odredbu,
te naprijed utvrđeno činjenično stanje sud nalazi da se u radnjama okrivljenog
stiču i sva bitna obilježja bića krivičnog djela nepružanje pomoći licu
povrijeđenom u saobraćajnoj nezgodi iz čl.347 st.1 KZ jer je okrivljeni kao
vozač motornog vozila ostavio bez pomoći oštećenog koga je svojim vozilom
povrijedio.
Kod naprijed navedenog činjeničnog utvrdjenja, cijeneći psihički odnos
okrivljenog prema počinjenom krivičnom djelu nepružanje pomoći licu
povrijeđenom u saobraćajnoj nezgodi iz čl.347 st.1 KZ, sud je našao da je
okrivljeni ovo krivično djelo počinio sa direktnim umišljajem tj. bio je
svjestan svog djela i htio je njegovo izvršenje.
Sud je prilikom odlučivanja o vrsti i visini krivične sankcije imao u vidu sve
okolnosti na strani okrivljenog, koje su od značaja za njen izbor i visinu u
smislu čl.42 KZ, pa je od olakšavajućih okolnosti za oba krivična djela našao
da je okrivljeni neosuđivan i da je otac dvoje djece, dok otežavajućih
okolnosti nije bilo, pa je sud okrivljenom u smislu čl.48 st.1 KZ prethodno
utvrdio kazne za izvršena krivična djela, pa mu je za krivično djelo teško
djelo protiv bezbjednosti javnog saobraćaja iz čl.348 st.3 KZ u vezi čl.339
st.3 u vezi st.1 KZ utvrdio kaznu zatvora u trajanju od 60 (šezdeset) dana i
za krivično djelo nepružanje pomoći licu povrijeđenom u saobraćajnoj nezgodi
iz čl.347 st.1 KZ kaznu zatvora u trajanju 30 (trideset) dana, pa je
okrivljenom, primjenom čl.48 st.2 tač.2 KZ izrekao jedinstvenu kaznu zatvora u
trajanju od 75 (sedamdesetpet) dana. Zbog toga sud nalazi da će se
jedinstvenom kaznom zatvora u trajanju od 75 (sedamdesetpet) dana u potpunosti
ostvariti svrha kažnjavanja iz čl.32 KZ, i na taj način u dovoljnoj mjeri
uticati na okrivljenog da više ne čini ista ili slična krivična djela, a u
okviru opšte svrhe izricanja i propisivanja krivičnih sankcija iz čl.4 st.2
KZ.
Na osnovu čl. 51 KZ okrivljenom se u izrečenu jedinstvenu kaznu zatvora ima
uračunati vrijeme provedeno na zadržavanju kod Uprave policije Ispostava
Danilovgrad od 18.11.2010.godine do 20.11.2010.godine.
O troškovima krivičnog postupka odlučeno je na osnovu čl.226 i 229 ZKP-a, pa
kako je okrivljeni oglašen krivim isti je obavezan da na ime troškova
krivičnog postupka uplati budžetu Crne Gore iznos od 1.370,50 eura, a koji
troškovi se odnose nagrade odmjerene za rad vještaka saobraćajne struke ing.
Milana Šljivančanina u ukupnom iznosu od 148,50 eura, na nagrade odmjerene za
rad vještaka sudsko-medicinske struke dr Borovinić Budimira u ukupnom iznosu
od 115,50 eura, na nagradu odmjerenu za rad branioca po službenoj dužnosti
okrivljenog Brajović Duška u pretkrivičnom postupku adv. Razić Svetlane u
iznosu od 100,00 eura i nagrade odmjerene za rad Centra za saobraćajno-
mašinska vještačenja Mašinskog fakulteta Univerziteta Crne Gore u iznosu od
1.006,50 eura, kao i na ime sudskog paušala iznos od 30,00 eura, koji paušal
je odredjen shodno složenosti i trajanju postupka uz ocjenu imovinskih prilika
okrivljenog. Sve prednje troškove okrivljeni je dužan platiti u roku od 15
dana po pravosnažnosti presude.
Sud je shodno čl.239 st.2 ZKP-a oštećenog Krklješ Jovana radi ostvarivanja
imovinsko-pravnog zahtjeva uputio na parnični postupak, obzirom da podaci
krivičnog postupka nijesu pružali dovoljan osnov ni za potpuno, ni za
djelimično presudjenje, a utvrdjivanje ovih činjenica vodilo je odugovlačenju
postupka.
Sud je cijenio i druge provedene dokaze pa je našao da su bez uticaja na
drugačiju odluku u ovoj krivičnoj stvari.
Na osnovu izloženog, a shodno čl.374 ZKP-a, odlučeno je kao u izreci.
ZAPISNIČAR, SUDIJA,
Branka Nikolić, s.r. Vladimir Novović,s.r.
PRAVNA POUKA: Protiv ove presude može se izjaviti žalba Višem sudu u
Podgorici, u roku od 8 dana od dana prijema pismenog prepisa iste, a preko
ovog suda.