VIŠI SUD U PODGORICI
K.br.12/2011
Podgorica, 12.07.2011. godine  
U   IME   NARODA
VIŠI SUD U PODGORICI, kao prvostepeni krivični, u vijeću sastavljenom od
sudije Ćupić Ratka, kao predsjednika vijeća i sudija porotnika, Međedović
Jelene i Todorović Slavice kao članova vijeća, uz učešće Alibalić Emine kao
zapisničara, u krivičnom predmetu protiv optuženih D. M. koga brani po
službenoj dužnosti advokat K. V. iz Podgorice i M. Z. koga brani advokat A. V.
iz Podgorice zbog krivičnog djela neovlašćena proizvodnja, držanje i
stavljanje u promet opojnih droga iz čl. 300 st. 1 Krivičnog zakonika,
rješavajući po optužnici Višeg državnog tužilaštva u Podgorici Kt.br.258/10 od
22.01.2011. godine koju je na glavnom pretresu zastupala Milić Suzana zamjenik
VDT-a iz Podgorice, nakon održanog glavnog javnog  pretresa dana 06.07.2011.
godine, u prisustvu zastupnika optužnice, optuženih i njihovih branilaca,
donio je a nakon tajnog vijećanja i glasanja dana 12.07.2011. godine javno
objavio  
                                                                  PRESUDU

Optuženi:  
1. D. M., rođen ..., državljanin Crne Gore, nalazi se u bjekstvu, osuđivan i
to: presudom Osnovnog suda Podgorica K.br. 95/16337 od 06.01.1998. godine zbog
krivičnog djela iz čl. 131/1 KZ RCG na novčanu kaznu u iznosu od 300 dinara,
presudom Osnovnog suda Podgorica K.br. 95/13621 od 08.01.1998. godine zbog
krivičnog djela iz čl. 131/1 KZ RCG na kaznu od 30 dana zatvora uslovno za
jednu godinu, presudom Opštinskog suda Subotica K.br.951/2000 od 19.12.2000.
godine zbog krivičnog djela iz čl. 166 st.2 u vezi st.1 tač.1 KZ RS na kaznu
zatvora od jedne godine, presudom Okružnog suda Subotica Kž.br.281/03 od
18.08.2003. godine zbog krivičnog djela iz čl.166 st.1 tač.1 KZ RCG  na kaznu
zatvora u trajanju od jedne godine , presudom Okružnog suda Subotica
Kž.br.686/03 od 04.12.2003. godine zbog krivičnog djela iz čl. 23 st.1 Zakona
o JRM KZ SR i čl.33 st.1 Zakona o oružju i municiji RS na kaznu zatvora u
trajanju od 6 mjeseci , presudom Osnovnog suda Kotor K.br. 300/03 od
17.04.2006. godine zbog krivičnog djela iz čl.207 st.1 KZ RCG na kaznu zatvora
u ztajanju od dva mjeseca uslovno za jednu godinu, presudom Okružnog suda
Beograd K.br. 13/06 od 26.05.2008. godine zbog krivičnog djela iz čl.204 st.1
tač.2 u saizvršilaštvu u vezi čl.33 KZ na kaznu zatvora u trajanju od dvije
godine, 8. presudom Osnovnog suda Bar K.br. 89/10 od 31-05.2010. godine zbog
krivičnog djela iz čl.243 st.2 u vezi st.1 u sticaju sa  krivičnim djelom iz
člana412 st.1 KZ na kaznu zatvora u trajanju od jedne godine i četiri mjeseca
i presudom Osnovnog suda Kotor K.br. 3/10/10 od 16.06.2010. godine zbog
krivičnog djela iz čl.240 st.1 tač.3 u vezi čl.20 Kz na kaznu zatvora u
trajanju od jedne godine.  
2. M. Z. rođen ..., državljanin Crne Gore, nezaposlen, neoženjen, završio
srednju školu, lošeg imovnog stanja, nalazio se u pritvoru od 19.12.2010.
godine do 12.07.2011. godine, neosuđivan,  
KRIVI SU
Zato što su:  
U periodu od 15.12. do 17.12.2010. godine, sa područja opštine Podgorica,
optuženi D. M., neovlašćeno prodao i neovlašćeno radi prodaje prenosio
marihuanu, a optuženi M. Z. neovlašćeno radi prodaje prenosio marihuanu -
supstancu proglašenu za opojnu drogu Rješenjem o utvrdjivanju opojnih droga
("Sl. list SRJ" br. 44/02), tako što je okrivljeni D. njemu poznatom kupcu u
Hrvatskoj prethodno prodao 21 pakovanje marihuane ukupne težine 9.598,74
grama, za čije prenošenje radi prodaje je angažovao optuženog M., koji mu je u
tu svrhu u Podgorici predao svoje vozilo "Audi 100" reg. br. NK BF ..., u koje
je optuženi D., u rezervoaru za gorivo, smjestio predmetnu marihuanu, nakon
čega je vozilo sa opojnom drogom vratio optuženom M. da je radi prodaje
prenese od Podgorice do Zagreba i preda kupcu čiji broj telefona i odredište u
Hrvatskoj mu je napisao na listu papira i u tu svrhu mu dao i telefon marke
"Samsung" sa kojeg je optuženi M. trebao da nazove kupca sa kartice koju je po
upustvu koje je dobio od optuženog D. trebao da kupi u Hrvatskoj, u kojim
radnjama su otkriveni 17.12.2010. godine od strane ovlašćenih službenika
granične policije Plužine na graničnom prelazu Šćepan Polje kada su policijski
službenici u vozilu optuženog M. pronaši ovu opojnu drogu,  
- čime su izvršili krivično djelo - neovlašćena proizvodnja, držanje i
stavljanje u promet opojnih droga iz čl.300 st.1 Krivičnog zakonika,  
pa ih sud na osnovu citiranih zakonskih propisa čl.4,32,36 i 42 KZ, i
čl.199.202.i 364. ZKP –a,  
OSUDJUJE
Optuženog D. M. na kaznu zatvora u trajanju od 3 (tri) godine, koju će
izdržati po pravosnažnosti presude.  
Optuženog M. Z. na kaznu zatvora u trajanju od 2 (dvije) godine i 6 (šest)
mjeseci, u koju kaznu će mu se uračunati vrijeme provedeno u pritvoru od
17.12.2010. godine do 12.07.2011. godine.  
Optuženi su dužni da ovom sudu plate troškove krivičnog postupka i to:
optuženi M. Z. u iznosu od 750,00 eura, te da solidarno plate 32,00 eura, kao
i paušal u iznosu od po 100,00 eura sve u roku od 15 dana od dana
pravosnažnosti presude pod prijetnjom prinudne naplate.  
Na osnovu čl.300 st.6 u vezi čl.75 KZ od optuženih se trajno oduzima količina
od 9.598,74 grama opojne droge - marihuane i ista se ima uništiti.  
Obrazloženje
Optužnicom Višeg državnog tužilaštva Kt.br. 258/10 od 22.01.2011. godine, pri
kojoj je njen zastupnik ostao do kraja glavnog pretresa, stavljeno je na teret
optuženima D. M. i M. Z. da su izvršili krivično djelo neovlašćena
proizvodnja, držanje i stavljanje u promet opojnih droga iz čl.300 st.1
Krivičnog zakonika, činjenično bliže opisano u izreci presude.  
Optuženi D. M., nije dostupan državnim organima i istom je suđeno u odsustvu
na osnovu rješenja Krivičnog vijeća ovog suda KV-br.496/11 od 27.05.2011.
godine.  
Optuženi M. Z., u svojoj odbrani datoj u pretkrivičnom postupku naveo je da je
dana 17.12.2010. godine pošao iz Crne Gore u Hrvatsku preko graničnog prelaza
Šćepan Polje na kojem je oko 13,30 časova prilikom prelaska granice
zaustavljen radi redovne kontrole, kojom prilikom su mu službenici policije
saopštili da se to vozilo marke "Audi 100" crvene boje, reg.oznaka NK BE ...
kojim je upravljao potražuje na osnovu međunarodne potrage. Službenici
policije pretresom vozila u rezervoaru, kroz prtljažni prostor pronašli su
više pakovanja za koja su mu kazali da je „marihuana“, a za koju on nije znao
da se tu nalazi. Nakon toga je priveden i zadržan u prostorije policije u
Nikšiću. Nadalje, dana 18.12.2010.godine u njegovom prisustvu izvršen je
pretres putničkog motornog vozila koje je inače kupio od  V. D. koji se vodi
kao vlasnik vozila, a za koje posjeduje međunarodno punomoćje izdato dana
24.11.2010.godine. Kazao je da je prethodno sa tim vozilom dana 03.12.2010.
godine išao u Beograd, ali preko graničnog prelaza „Ilino brdo“, a nakon toga
u Mostar, Sarajevo, Slavonski brod, pa potom u Hrvatsku, što se vidi iz
njegovog pasoša. Dalje je naveo da je to vozilo dana 16.12.2010.godine  oko
21,30 časova bio dao svom poznaniku D. M. kojeg poznaje od ranije jer je sa
njim više puta sjedio u Nikšiću u društvu M. R. zv. "L.!. Vozilo mu je dao
nakon što je prethodno toga dana obišao majstora za mehniku  i elektroniku u
Podgorici, a D. mu je rekao da će on naći majstora koji će mu popraviti i
naštelovati pumpu za benzin. Ne zna kako se zove majstor kod koga je D.
popravljao vozilo, ali isto nije poravio, pa mu je sljedećeg dana
tj.17.12.2010. godine D. vratio vozilo i dao dio koji se zove „klapna ispod K
glave“ bez kojeg vozilo ne može da radi. Naglasio je da je D. auto bio uzeo sa
namjerom da ga popravi i proda za iznos od 2.500 eura, dok je on (tj.optuženi
M.) trebao da ga odveze do Zagreba, pa mu je D. ispisao na listici pravac
kretanja, mjesto gdje treba da stane i broj telefona lica kojem treba u
Zagrebu da se javi. Takođe mu je dao i mobilni telefon marke  „Samsung“
crveno-crne boje bez punjača i bez "sim" kartice koji su mu službenici
policije kritične prilike oduzeli. Napominje da je D. bio sa njim u više
navrata kada je vršio popravku vozila u Podgorici. Dalje je kazao da koristi
sim karticu broj 067/542-..., a D. 069/257-..., a da telefon koji je u
njegovom vlasništvu nije nosio sa sobom iz razloga što je kodiran, a drugi
telefon mu je u kvaru. Na kraju je kazao da je namjeravo a nakon što u Zagreb
proda vozilo, da pođe za Beograd kod strica i tamo ostane 5-6 dana.  
U svojoj odbrani pred istražnim sudijom ovog suda optuženi M. je ponovio
navode iz pretkrivičnog postupka, s tim što je dodao da je navodno putničko
vozilo marke „Audi 100“ crvene boje nikšićkih oznaka kupio na rate tri mjeseca
prije kritičnog događaja od V. D. iz Nikšića i to za 650 eura jer nije bilo
registrovano, niti je imalo atest za plin, a u vozilu je bio ugrađen rezervoar
za plin. Dalje je naveo da mu je V. kazao da vozilo nije moglo da radi na
benzin, ali da se radi o nekom sitnom kvaru. Međutim, taj kvar u Nikšiću nije
mogao da se otkloni, zbog čega je sa vozilom dolazio u Podgoricu i išao kod
majstora kako bi riješio atest za vozilo, a htio je da opravi vozilo da radi i
na benzin, zato je poceo da obilazi majstore po Podgorici i Nikšiću, a sve se
to desavalo 4-5 dana prije njegovog lišenja slobode, pa  jedne prilike kod
izvjesnog majstora Boža na Zabjelu koji je htio da otkloni kvar, bio je
prisutan i D. M. kojeg je upoznao u Nikšiću 2 mjeseca ranije, i to preko M. R.
koji mu ga je predstavio kao svog druga, pa su par puta pili piće zajedno i
razmijenili brojeve telefona. Dok je te prilike B. popravljao auto rekao mu je
da ponovo kupi pumpu za benzin, pa tako izrevoltiran popravkom auta u
prisustvu Boža i optuženog D. kazao je da želi auto da proda. D. ga je
ubjedjivao da auto ne prodaje jer ga je nedavno kupio, a da će ga on napraviti
jer ima majstora i da će ga nazvati kad njegov majstor bude slobodan. Dalje je
naveo da je te noći oko 19 časova zvao optuženog D., ali je D. rekao da je
majstor zauzet i da će ga nazvati kada majstor bude slobodan. D. ga je nazvao
oko 21 časa i rekao mu da dodje po njega u Tološe kod „Albone“.  Kada su se
tamo našli D. mu je rekao da će da vodi auto kod majstora i da će ga vratiti
za 3-4 sata, na što mu je D. rekao da ne mora jer će da spava kod tetke u
Podgorici, te auto može vratiti u jutro.  Kada mu je D. dovezao auto sljedećeg
jutra u 8 časova kazao mu je da ne može da se popravi sem u Hrvatskoj, te da
mu je tamo već ugovorio prodaju i da je poslao sms porukom sliku auta nekom
svom drugu u Hrvatskoj. Zatim ga je pitao koliko auto prodaje, na šta je on
odgovorio da ga prodaje za cijenu od 2.100 eura i da je to najmanja cijena, a
s obzirom na to koliko je uložio u njega, a auto je inače već bio otplatio V..
D. mu je kazao da je ugovorio prodaju tog auta u Hrvatskoj za cijenu od 2.500
eura, a da njemu od tog iznosa treba da da 350 eura po povratku iz Hrvatske.Te
prilike D. mu je dao listicu i mobilni telefon marke „Samsung“ crvene boje. Na
listici je D. napisao broj mobilnog telefona čovjeka sa kojim treba da se nađe
u Zagrebu i odredište, a on je "na- dodao" broj telefona D.. D. mu je dalje
rekao da kada udje u  Hrvatsku treba da kupi njihovu karticu za 5 eura, a da u
Zagreb treba da stigne do 6-7 sati ujutro i da će mu taj čovjek isplatiti
2.500 eura, pa je nakon toga odmah krenuo, ali je prethodno svratio u Nikšić
da uzme dokumenta. Po dolasku na granični prelaz Šćepan Polje zaustavljen je
od strane policije, i te prilike su mu kazali da se vozilo potražuje, te da
treba da ga parkira, što je i učinio. Rekli su mu da obavljaju redovnu
proceduru kotrole prtljaga i vozila, ali ne zna šta su te prilike našli u
vozilu. Dalje je kazao da je u Nikšiću prisustvovao pretresu vozila po naredbi
suda, kojom prilikom je vidio da je nađeno nekoliko kesica koje je vidio u
gepeku, ali ne zna gdje su tačno pronađene. Dodao je da nema ništa sa tom
drogom, niti je on u auto stavio, a ko je i kada stavio drogu u auto ne zna,
te da nije naivan da u svom vozilu prenosi drogu preko granice kada zna da na
svakom graničnom prelazu postoji skener za kompletno vozilo. Na posebno
pitanje pojasnio je da ne zna koliko u rezervoaru toga auta staje benzina, ali
misli da fabrički staje oko 80 litara, a da toga jutra kada mu je D. dovezao
auto nije zagledao rezervoar. Dalje je pojasnio da je novi pasoš dobio
02.12.2010.godine jer je prethodni izgubio, pa ga je oglasio nevažećim i dobio
novi. Nadalje je kazao da je dana 24.11.2010. godine od V. D. uzeo međunarodno
punomoćje za uparvljanje pomenutim vozilom u inostranstvu. Na kraju je dodao
da je D. bio sam kada je došao po njega kod „Albone“, te da sa D. nije bilo
nikoga kada mu je predao  auto u Zagoriču, ni kada mu je isto ujutro vratio.  
Na glavnom pretresu optuženi M. Z. je ponovio navode date u pretkrivičnom
postupku i u istrazi, s tim što je pojasnio da je vozilo marke „Audi 100“
kupio u avgustu 2010. godine od V. D. iz Nikšića za iznos od 600 eura, te da
je to vozilo bilo u voznom stanju, ali se moglo kretati samo na plin. Nakon
kupovine, da bi auto doveo u što bolje stanje, zamijenio je dosta djelova,
tako da ga je sve ukupno koštalo 2.500 eura. Neposredno prije kretanja za
Zagreb, tačnije prethodnog dana oko 21 čas, dao je vozilo D. M. da bi on kod
nekog majstora kojeg poznaje zamijenio tkv.vakum klapnu, te sa tako ispravnim
vozilom uz korišćenje benzina krenuo za Zagreb. D. mu je narednog dana oko 8
časova ujutro vratio vozilo ali nije uspio da ga popravi, pa je toga dana sa
vozilom u takvom stanju krenuo u pravcu Zagreba. Kada je došao na granični
prelaz Šćepan Polje u rezervoaru auta otkrivena je droga. Prilikom kotrole
saopšteno mu je da vozilo nije regularno i da ga potražuje Interpol, ali mu
tada nijesu rekli da je u vozilu nađena droga. Dok je na graničnom prelazu u
jednoj prostoriji čekao, donijeli su mu neko crno pakovanje i pitali ga da li
zna šta je to, na šta je odgovorio da ne zna, niti je znao da je to droga.
Dalje je kazao da je moguće da je prilikom kupovine vozila od V. D., isto
kupio zajedno sa drogom u rezervoaru. Nakon što su ga sproveli u stanicu
policije Nikšić, tamo su mu pokazali više crnih pakovanja, među kojima su neka
bila raspakovana, a za koja su mu kazali da su se nalazila u rezervoaru. Na
posebno pitanje pojasnio je da nikada nije nazvao kupca u Zagrebu koji je
trebao da kupi pomenuto vozilo. Pojašnjava da je sa tim vozilom 20 do 30 dana
prije kritičnog događaja išao za Beograd, s tim što je prvo ušao u Bosnu preko
graničnog prelaza „Ilino brdo“, a da mu je  V. prilikom kupovine garantovao da
je vozilo regularno. Kazao je još da je na graničnom prelazu Šćepan Polje
prisustvovao pretresu vozila do momenta kada je u rezervoar stavljena kamera,
nakon čega su ga odveli u službene prostorije policije koje se nalaze na
graničnom prelazu. Nakon 10 do 15 minuta došli su policajci koji su mu stavili
lisice na ruke. Dodao je da u Nikšiću nije prisustvovao pretresu vozila sve do
momenta kada su službenici policije u gepek stavili ta pakovanja koja su bila
u tamnim kesama, kada su ga zvali da to pogleda. Ponovio je da mu je poznato
da na svakom graničnom prelazu postoji skener, a da je znao da se droga nalazi
u rezervoaru vozila, ne bi pokušavao da sa takvim vozilom pređe granicu. Na
kraju u završnoj riječi je izjavio da se ne osjeća krivim za krivično djelo
koje mu se stavlja na teret.  
Sud je na pretresu izveo dokaze: saslušanjem svjedoka – V. D., K. D., V. B. i
K. G., čitanjem službene zabilješke UP - Sektora za granične policije,
Ispostave granične policije Nikšić, Granična policija Šćepan Polje, br. Ku.791
od 17.12.2010. godine, čitanjem zapisnika UP PJ Nikšić, Ekspoziture granične
policije Plužine, o pretresanju putničkog motornog vozila M. Z. Ku.791 od
17.12.2010. godine, čitanjem zapisnika UP - PJ Nikšić, Ekspoziture granične
policije Plužine o pretresanju lica M. Z., Ku.791 od 17.12.2010. godine,
čitanjem potvrde UP - Područne jedinice Nikšić - Ekspozitura granične policije
Plužine, Granične policije Šćepan polje Ku.791 od 17.12.2010. godine na ime M.
Z., čitanjem četiri potvrde UP PJ Nikšić o privremeno oduzetim predmetima
Ku.791 od 17.12.2010.godine na ime M. Z., čitanjem službene zabilješke UP PJ
Nikšić - Filijale za borbu protiv droge Ku.791 od 18.12.2010. godine, čitanjem
zapisnika UP PJ Nikšić o pretresanju putničkog motornog vozila marke "Audi
100" reg. oznake NK BF ..., Kri.1138/10 od 18.12.2010. godine, čitanjem
Izvještaja o vještačenju  br.5078/10 po vještaku G, N., čitanjem Izvještaja UP
PJ Nikšić - Filijale za borbu protiv droge Nikšić 03/1 br.051/10-4590 od
24.12.2010. godine, za evidenciju prelaska državne granice za lice M. Z.,
uvidom u listing "Telenor" D.O.O. Podgorica br.0801-... od 19.01.2011. godine,
telefonskih poziva i SMS poruka za tel. br. 069/257-..., uvidom u listicu sa
ispunjenim podacima o odredištu u Hrvatskoj, broj telefonskih kupaca i
podacima - tel. br. optuženog D. M., uvidom u fotodokumentaciju UP PJ Nikšić
br.976/10 od 18.12.2010. godine, uvidom u pasoš broj C79... izdat od PJ Nikšić
na ime M. Z., uvidom u medjonarodnu vozačku dozvolu izdatu od Automoto Nikšić,
br.... od 13.12.2010. godine, na ime M. Z., uvidom u dozvolu Automoto Drušva
za upravljanje vozilom u inostranstvu na ime M. Z., uvidom u tehnički karton o
ispravnosti uredjaja za pogon motornog vozila na TNG br.567, izdat od
"Energogasa" Podgorica za vozilo reg. oznaka NK BF ... na ime V. D., od
01.12.2010. godine, čitanjem zapisnika D.O.O. "Energogasa" Podgorica o
izvršenom ispitivanju uredjaja za pogon motornog vozila na TNG za vozilo NK BF
... vlasništvo V. D., čitanjem izvoda iz kaznene evidencije za okrivljenog D.
M. i čitanjem Izvoda iz kaznene evidencije UP PJ Nikšić br.2466 od 23.12.2010.
godine za okrivljenog M. Z..  
Svjedok V. D., u svojoj izjavi datoj u istrazi je naveo da je vozilo marke
„Audi 100“ reg.oznaka NK BF ... nabavio od jednog momka iz Nikšića na ime
duga, jer mu je taj momak dugovao neke pare, a to je bilo 1998. godine. Prije
nekih 5-6 godina to vozilo je potpuno legalno registrovao na svoje ime. Dalje
je kazao da ne zna ko je D. M. i da za to ime prvi put čuje, a da je optuženog
M. Z. upoznao ispred kuće svoga brata kada je oglasio da prodaje pomenuto
vozilo. Tada je M. Z. došao da se interesuje za vozilo i toga dana ga je prvi
put vidio, a to je bilo negdje u maju ili junu mjesecu 2010.godine. Dogovorili
su se da mu vozilo proda i to za cijenu od 650 eura. M. mu je odmah donio 300
eura, dok je sa ostatkom odugovlačio, i dao mu je u dva navrata još 300 eura,
a 50 eura mu je ostao dužan. Kada je M. od njega uzeo auto ono je bilo
ispravno, ali nije bilo registrovano jer mu je bilo mnogo da plaća
registraciju za dva auta, s obzirom da je imao i drugo vozilo. Jedne prilike
mu se M. žalio kako treba da promijeni neke djelove od auta, te da će možda da
ga proda negdje u Srbiji kako bi nešto zaradio. Sjeća se da je M. jedne
prilike došao kod njega kući jer mu je trebalo punomoćje za vožnju tog vozila
u inostranstvu. M. mu je kazao da tih kartona nema u Auto moto društvu u
Nikšiću, ali da se to može ovjeriti bilo gdje, pa su pošli u Danilovgrad,
kojom prilikom mu je potpisao punomoćje jer se auto vodilo na njegovo ime.
Dalje je kazao da je pomenuto vozilo palio i vozio na benzin sve dok nije
ugradio u njega plin, ali je nakon toga i dalje u vozilu isključivo radi
paljenja sipao po 15-20 litara benzina, a u rezervoaru može da stane onoliko
benzina koliko je fabrički predviđeno, a to je 70-80 litara.  
Na glavnom pretresu ovaj svjedok je ponovio navode date u istrazi, s tim što
je istakao da je o pronalasku droge u vozilu koje je prodao optuženom M.
saznao preko sredstava javnog informisanja, da drogu nikada nije držao u
vozilu i da čak ne zna ni kako droga izgleda. Na posebno pitanje odgovorio je
da nikada nije pravio bilo kakve pregrade unutar rezervoara u pomenutom
vozilu, da je u njemu uvijek bila određena količina benzina neophodna radi
paljenja vozila, jer se palilo na benzin a potom se kretalo na plin. Dodao je
da je M. kada se zaineresovao da kupi vozilo kazao da ga probno vozi mjesec
ili dva, pa tek onda da ga kupi ako mu se svidi po dogovorenoj cijeni.
Pojasnio je da je vozilo kada ga je prodao moglo da se vozi na benzin. Ponovio
je da mu je M. oko 3 dana nakon što je preuzeo vozilo dao 300 eura, a kasnije
još 250 eura, dok mu je 50 eura ostao dužan i nije mu ih ispatio do današnjeg
dana. Na kraju je istako da je optuženi kao kupac znao sve pojedinosti vezano
za navedeno vozilo, i istom je kazao da ne treba da ga vozi van teritorije
Crne Gore, jer ga ni on njije vozio od 1998 godine, sem jednom kada je išao na
skijanje na Kopaonik dok je postojala Savezna Republika Jugoslavija. Nadalje,
kada je vozilo prodao M. u maju 2010.godine, M. mu je kazao, kako ga je
shvatio, da je išao da vozilo provjerava i da se ne poklapa broj šasije sa
brojem naznačenim u saobraćajnoj dozvoli, pa ga je savjetovao da sa njim ne
ide u Srbiju, ali je M. kazao da hoće tamo da ugradi atest za plin, a možda i
da proda vozilo.  
Svjedok K. D., koji je saslušan na glavnom pretresu u svom iskazu je naveo da
je zaposlen u policiji kao šef smjene na graničnom prelazu Šcepan Polje na
pasoškoj kontroli. Sjeća se kada je naišlo vozilo „Audi 100“ crvene boje, da
se isto zaustavilo na zaustavnoj traci, a prve kontakte sa vozačem tog vozila
imao je njegov kolega K. G.. Te prilike vozaču je rečeno da sačeka kako bi se
vozilo provjerilo. Nakon provjere na kompjuteru, utvrđeno je da se vozilo
potražuje po Interpolovoj potjernici, pa je vozaču rečeno da ga parkira i da
će se izvrišiti detaljan pregled istog. Dok su neposredni pregled vozila
vršili K. i V., on se nalazio pored vozača koji je izašao iz vozila. Kako
vizuelno nijesu mogli ništa da primijete u unutrašnjosti vozila, upotrijebili
su tzv. „sondu“ koja se koristi za nepristupačne djelove vozila, kojom
prilikom su vidjeli da u prtljažniku postoji plinska boca koju su potom
ošarafili jer su pomoću sonde vidjeli da se u rezervoaru nalazi neki predmet.
Nakon što su uklonili plinsku bocu, pristupili su uklanjanju poklopca sa
rezervoara ispod plinske boce i pronašli predmet pravougaonog oblika u
plastičnom PVC pakovanju plave boje. Da bi provjerili o čemu se radi,
šrafcigerom su pocijepali u jednom dijelu ovu kesu i vidjeli da se unutar nje
nalazi suva biljna materija zelene boje za koju su predpostavili da je
marihuana. Dalje je naveo da je pregledu prisustvovao vozač tj. optuženi koji
im je kazao da nema nikakve veze sa tim što je pronadjeno u rezervoaru. Nakon
oko sat i po vremenana na lice mjesta po njihovom pozivu došla je
kriminalistička policija koja je izvršila fotografisanje vozila i predmeta
koji su pronadjeni u rezervoaru, pa su preuzeli navedeno auto, a lice sproveli
u PJ Nikšić. Dodao je da se sjeća da je optuženi, nakon što mu je saopšteno da
je vozilo neregularno, kazao da je vozilo kupio od lica koje je takođe imalo
problema sa tim vozilom, ali da ga je kasnije doveo u regularno stanje. Dalje
na posebno pitanje pojašnjava da kada je vršen pregled tog vozila bili su
prisutni dvojica njegovih kolega V. B. i K. G. i on, a kada je vršen pregled
sondom bio je prisutan i carinik, mada sada tačno ne zna koji , ali zna da je
carinik donio sondu za pregled rezervoara jer se materijalno-tehnička sredstva
za pregled nalaze kod carinske sluzbe. Dalje je pojasnio da kada se utvrdi da
se vozilo potražuje, to daje sumnju da postoje još neke neregularnosti, pa su
sa tog razloga pristupili pregledu konkretnog vozila i izvršili pregled
rezervoara, a optuženi se tome nije protivio, već je saradjivao sa njima
govoreći im da je tu ako treba što da im pomogne.  
Svjedok V. B., koji je saslušan na glavnom pretresu u svojoj isjavi je naveo
da je zaposlen kao policajac na graničnom prelazu Šćepan Polje i da je njegov
zadatak da vrši kontrolu vozila i  legitimiše lica u vozilima, što je i činio
u konkretnom slučaju. Kada je vozač vozila „Audi“ crvene boje zaustavio to
vozilo ispred rampe na zaustavnoj crti, zatražio je od njega lična dokumenta,
nakon čega je skenirao saobraćajnu dozvolu, ličnu kartu i pasoš, i te prilike
se na ekranu pojavila crvena zastavica koja označava da se vozilo potrazuje od
strane Interpola. Pošto je vozač parkirao vozilo na službenom parkingu,
naredio mu je da izadje iz vozila i uđe u službene prostorije. Potom su vozaču
kazali da treba da izvrše pregled vozila, što su i učinili prvo vizuelno, a
potom uz pomoć materijalno-tehničkih sredstava. Nakon što je izvršen pregled
vozila uz pomoć „sonde“ ustanovljeno je da se u rezervoaru za gorivo nalaze
neki predmeti, pa su posumnjali da je riječ o nekom krijumčarenju. Kada su
uklonili plinsku flašu koja se nalazila u prtljažniku, primijetili su po
šarafima da je poklopac rezervoara skidan. Te prilike bile su prisutne njegove
kolege K. i K., kao i carinik koji je donio sondu kojom je izvršen pregled
rezervoara. Pregledu vozila je prisustvovao i vozač koji se nalazio pored
vozila, tako da je bio tu kada je skidan poklopac sa rezervoara goriva, pa je
optuženi morao vidjeti i pakovanje koje su izvukli iz rezervoara. Nakon toga,
pomenuto pakovanje je unešeno u službenu prostoriju u koju je i optuženi ušao.  
Svjedok K. G., koji je saslušan na glavnom pretresu u svom iskazu je naveo da
je zaposlen kao policajac na graničnom prelazu Šćepan Polje i da se sjeća kada
je naišlo vozilo marke „Audi“ crvene boje kojim je upravljao optuženi. Nakon
što se vozilo zaustavilo ispred zaustavne rampe i nakon što je izvršeno
legitimisanje lica, to jest pregled ličnih dokumenata i saobraćajne dozvole,
utvrdjeno je da se pomenuto vozilo potražuje. Potom je vozilo sklonjeno na
parking sa lijeve strane i pristupilo se pregledu istog. Sve vrijeme dok je
vršen pregled vozila bio je prisutan vozač. Nakon sto je izvršen vizuelni
pregled vozila, carinski službenik je donio sondu putem koje je izvršen
pregled na način što je sonda uvučena kroz otvor u koji se sipa gorivo, pa je
utvrđeno da se u rezervoaru nalaze neki predmeti. Zatim je skinut poklopac sa
rezervoara i to nakon što je otvoren gepek i skinuta plinska boca.  Tom
prilikom su vidjeli da  u rezervoaru za gorivo postoji predmet umotan u
celofan plave i crne boje, što su potom kasnije i konstatovali u službenoj
zabilješci. Nakon toga se vratio redovnom poslu. Neko od njegovih kolega je
probio celofan dok se pakovanje te materije nalazilo u rezervoaru, i uzeo
materiju „medju prste“, a radilo se o zelenkastoj biljnoj materiji.  
Izjave navedenih svjedoka koje stoje u skladnoj međusobnoj vezi, sud cijeni
kao sasvim jasne, odrređene i nepristrasne i kao takve ih prihvata.  
U službenoj zabilješci UP - Sektora za granične policije, Ispostave granične
policije Nikšić - Granične policije Šćepan Polje, br. Ku.791 od 17.12.2010.
godine, konstatuje se da se dana 17.12.2010.godine u 13,01 časova na izlazećoj
traci iz Crne Gore zaustavilo  putničko motorno vozilo marke "Audi 100" crvene
boje reg.oznaka NK BF ... vlasništvo V. D. iz Nikšića kojim je upravljao M.
Z.. Po unošenju podataka za navedeno vozilo u elektronski sistem evidencija
(broj šasije), za isto se pojavila aplikacija da se potražuje od Interpola, sa
kojeg razloga je M. Z. saopšeno da će mu vozilo biti privremeno oduzeto. Potom
je vozilo parkirano ispred objekta granične policije gdje se od strane
ovlašćenih policijskih službenika K. D., kao šefa smjene i V. B. i K. G.. A u
prisustvu službenika carinske Ispostave Šćepan Polje A.A., pristupilo
detaljnom pregledu navedenog vozila. Pomoću "sonde" primijećeno je da se u
rezervoaru za gorivo  nalazi nekoliko predmeta raznih boja (plave, crvene,
žute) koji su podsjećali na PVC pakovanja. Nakon što su uklonili plinsku bocu
koja je blokirala prilaz unutrašnjem poklopcu rezervoara, šrafcigerom je
uklonjen poklopac, a kliještima plastični dio ispod njega, pa iz tako
napravljenog pristupa izvukli su jedno pakovanje PVC plave boje. Potom su ga
otvorili radi provjere i uočili još jedan PVC providni zaštitni sloj u kojem
je bila upakovana zelena materija biljnog porijekla karakterističnog mirisa za
koju su pretpostavili da se radi o opjnoj drogi - marihuani. Nakon toga,
navedeno pakovanje je vraćeno u prvobitni položaj, a vozilo je zaključano do
dolaska kriminalističkog tehničara radi pravljenja fotoelaborata. Lice M. Z.
je lišeno slobode u 14,30 časova, a potom sprovedeno u PJ policije Nikšić.  
Iz zapisnika UP PJ Nikšić, Ekspoziture granične policije Plužine, o
pretresanju putničkog motornog vozila M. Z. Ku.791 od 17.12.2010. godine, se
utvršuje da su ovlašćeni službenici ove Ekspoziture navedenog dana u 13,50
časova izvršili pretresanje putničkog motornog vozila kojom prilikom su putem
tehničkog uređaja "sonde" u rezervoaru za gorivo primijetili više pakovanja
različitog oblika i boje. Potom je jedno pakovanje izuzeto i otvoreno, a u
njemu se nalazila suva biljna materija zelene boje za koju se pretpostavilo da
je opojna droga marihuana. Druga pakovanja tom prilikom nijesu otvarana.  
U zapisniku UP - PJ Nikšić, Ekspoziture granične policije Plužine, o
pretresanju lica M. Z., Ku.791 od 17.12.2010. godine, konstatuje se da su
ovlašćeni službenici ove Ekspoziture navedenog dana prilikom izvršenog
pretresa kod M. Z. pronašli, a potom i oduzeli sljedeće predmete: lični pasoš
br.C79 PR... izdat od strane PJ Nikšić, saobraćajna dozvolu br. ... izdatu od
strane PJ Nikšić, novac u vrijednosti od 200 eura u apoenima: 1x100 € ser.br.
N52106783052, 1x50 € ser.br. Z63526536315, 1x20 € ser.br.S20793749506, 3x10 €
ser.br. X57578084849, ser.br. N55138452474, ser.br. X02997277283, međunarodnu
vozačku dozvolu br. ..., međunarodno punomoćje br. ,,, i dvije kartice
mobilnog telefona sa br. 067-542-,,, i 066-963-....  
Iz potvrde UP - Područne jedinice Nikšić - Ekspozitura granične policije
Plužine, Granične policije Šćepan polje Ku.791 od 17.12.2010. godine izdate na
ime M. Z., proizilazi da su od M. Z. oduzeti sledeći predmeti: lični pasoš
br.C79 PR... izdat od strane PJ Nikšić, saobraćajna dozvola br.... izdata od
strane PJ Nikšić, putničko motorno vozilo "Audi 100" crvene boje, broj god.
proizvodnje  1993, benzin, plin, br. šasije W AU2224 A 2NN061170, novac u
vrijednosti od 200 € u apoenima: jedna novčanica od 100 € ser. br.
N52106783052, jedna novčanica od 50 € ser. br. Z63526536315, jedna novčanica
20 € ser. br. S20793749506, tri novčanice od po 10 € ser.br. X57578084849,
N55138452474 i X02997277283, dvije kartice od mobilnog telefona sa brojevima
067-542-132 i 066-963-0972, međunarodna vozačka dozvola br. A 019 638 izdata u
Automoto zavez Nikšić i  međunarodno punomoćje br. C024885 izdato od strane
Auto moto Danilovgrad.  
Iz četiri potvrde UP PJ Nikšić o privremeno oduzetim predmetima Ku.791 od
17.12. i 18.12.2010. godine na ime M. Z., proizilazi da su od M. Z. oduzeti
sljedeći predmeti: 21 pakovanje različitog oblika i veličine oblijepljeno
plavom, crnom i providnom PVC folijom i najlon kesom, ukupne neto mase oko 12
kilograma, mobilni telefon marke „Samsung CE 0168“ imei broja
353095/04/804009/4, klapna za vazduh od automobila (limeni krug sa šarafom)
koja je pronađena u vratima suvozača i  jedna listica na kojoj je upisano
odredište na koje je trebao da se javi u Hrvatskoj.  
U službenoj zabilješciUP PJ Nikšić - Filijale za borbu protiv droge Ku.791 od
18.12.2010. godine, konstatuje se da su ovlašćeni službenici  navedenog dana
izvršili pretres putničkog motornog vozila „Audi 100“ crvene boje reg. oznaka
NK BF ... kojim je upravljao M. Z., kojom prilikom su u specijalno
napravljenom bunkeru u rezervoaru za gorivo pronašli 21 PVC pakovanje suve
biljne materije zelene boje karakterističnog mirisa za koju se pretpostavilo
da je opojna droga marihuana , oblijepljeno plavom, crnom i providnom PVC
folijom i najlon kesom. Daljim pretresom vozila u ladici je pronađen mobilni
telefon marke „Samsung“ i jedna listica na kojoj je pisalo odredište-mjesto u
Hravatskoj, a u vratima suvozača tkv.klapna za vazduh. Predmetna materija je
upućena u Forenzički centar u Danilovgradu radi daljih potrebnih analiza.  
Iz zapisnika UP PJ Nikšić o pretresanju putničkog motornog vozila marke "Audi
100" reg. oznake NK BF 429, Kri.1138/10 od 18.12.2010. godine, utvrđuje se da
su ovlašćeni službenici navedenog dana pronašli, a potom privremeno oduzeli 21
pakovanje različitog oblika i veličine oblijepljeno plavom, crnom i providnom
PVC folijom i najlon kesom, ukupne mase oko 12 kilograma sa sadržinom suve
biljne materije zelene boje za koju se pretpostavilo da je opojna droga
marihuana, a koja materija je nađena u rezervoaru vozila, mobilni aparat marke
„Samsung CE 0168“ imei broja 353095/04/804009/4 i klapna za vazduh od
automobila (limeni krug sa šarafom) koja je pronađena u vratima suvozača.  
Iz Izvještaja o vještačenju  br. 5078/10 po vještaku G. N., na koji nije bilo
primjedbi i koji sud cijeni kao stručan i uvjerljiv, utvrđuje se da je
Forenzičkom centru Danilovgrad dostavljeno radi vještačenja 21  ručno
pravljeno pakovanje od plastične kese, oblijepljenih najlon kesom crne, braon,
pave i providne boje, sa sadržinom sasušene biljne materije zelene boje,
karakterističnog opojnog mirisa, ukupne neto mase 9.598,75 grama. Detaljnim
mikroskopskim pregledom, na osnovu karakteristične morfološke građe
dostavljenih uzoraka, utvrđeno je da se radi o biljki čiji je botanički naziv
Cannabis-marihuana, a hemijskom analizom ovih uzoraka utvrđeno je da isti
sadrže psihoaktivnu komponentu tetrahidrokanabinol (THC) u koncentraciji iznad
0,3 %, a kanabis i THC se nalaze na listi opojnih droga („Sl. list SRJ“
br.44/2002).  
Iz Izvještaja UP PJ Nikšić - Filijale za borbu protiv droge Nikšić 03/1
br.051/10-4590 od 24.12.2010. godine, za evidenciju prelaska državne granice
za lice M. Z., proizilazi da je M. Z. od dana izdavanja putne isprave, odnosno
od 02.12.2010. godine do dana podnošenja krivične prijave, prešao državnu
granicu dana 03.12.2010. godine na graničnom prelazu „Ilino brdo“, a dana
08.12.2010. godine na graničnom prelazu „Dobrakovo“.  
Uvidom u listicu sa ispunjenim podacima o odredištu u Hrvatskoj, proizilazi da
su na istoj ispisani podaci-smjernice o odredištu u Hrvatskoj, telefonski broj
lica sa imenom  "M.".  
U fotodokumentaciji UP PJ Nikšić br.976/10 od 18.12.2010. godine, prikazan
bliži izgled predmetnog vozila, kao i pakovanja sa sadržajem suve biljne
materije u PVC kesama, koja su pronađena u rezervoaru vozila.  
Uvidom u pasoš broj C79PR8248 izdat od PJ Nikšić na ime M. Z., utvrđuje se da
je isti izdat 02.12.2010. godine od strane PJ Nikšić na ime M. Z..  
Uvidom u medjonarodnu vozačku dozvolu izdatu od Automoto Nikšić, br.A019638 od
13.12.2010. godine, na ime M. Z., utvrđuje se da je ista izdata dana
03.12.2010. godine od strane Auto moto u Nikšiću na ime M. Z..  
Uvidom u dozvolu Automoto Drušva za upravljanje vozilom u inostranstvu na ime
M. Z., koja je izdata u Danilovgradu dana 24.11.2010. godine, utvrđuje se da
je V. D. ovlastio M. Z. da u periodu od 24.11.2010. do 03.09.2011. godine
koristi u inostranstvu njegovo vozilo marke „Audi 100“ reg. oznaka NK BF ....  
Uvidom u tehnički karton o ispravnosti uredjaja za pogon motornog vozila na
TNG br.567, izdat od "Energogasa" Podgorica za vozilo reg. oznaka NK BF ...
vlasništvo V. D., od 01.12.2010. godine, utvrđuje se da je navedenog dana
izvršena kontrola ispravnosti pomenutog vozila.  
Iz zapisnika D.O.O. "Energogasa" Podgorica o izvršenom ispitivanju uredjaja za
pogon motornog vozila na TNG za vozilo NK BF ... vlasništvo V. D., proizilazi
da je dana 01.12.2010. godine izvršeno ispitivanje rezervoara i izvršena
kontrola ispravnosti ugrađenog uređaja.  
Iz izvoda iz kaznene evidencije za okrivljenog D. M., utvrđuje se da je
optuženi D. M. više puta osuđivan, i to : presudom Osnovnog suda Podgorica
K.br. 95/16337 od 06.01.1998. godine zbog krivičnog djela iz čl. 131/1 KZ RCG
na novčanu kaznu u iznosu od 300 dinara,  presudom Osnovnog suda Podgorica
K.br. 95/13621 od 08.01.1998. godine zbog krivičnog djela iz čl. 131/1 KZ RCG
na kaznu od 30 dana zatvora uslovno za jednu godinu, presudom Opštinskog suda
Subotica K.br.951/2000 od 19.12.2000. godine zbog krivičnog djela iz čl. 166
st.2 u vezi st.1 tač.1 KZ RS na kaznu zatvora od jedne godine, presudom
Okružnog suda Subotica Kž.br.281/03 od 18.08.2003. godine zbog krivičnog djela
iz čl.166 st.1 tač.1 KZ RCG  na kaznu zatvora u trajanju od jedne godine ,
presudom Okružnog suda Subotica Kž.br.686/03 od 04.12.2003. godine zbog
krivičnog djela iz čl. 23 st.1 Zakona o JRM KZ SR i čl.33 st.1 Zakona o oružju
i municiji RS na kaznu zatvora u trajanju od 6 mjeseci , presudom Osnovnog
suda Kotor K.br. 300/03 od 17.04.2006. godine zbog krivičnog djela iz čl.207
st.1 KZ RCG na kaznu zatvora u ztajanju od dva mjeseca uslovno za jednu
godinu, presudom Okružnog suda Beograd K.br. 13/06 od 26.05.2008. godine zbog
krivičnog djela iz čl.204 st.1 tač.2 u saizvršilaštvu u vezi čl.33 KZ na kaznu
zatvora u trajanju od dvije godine, 8. presudom Osnovnog suda Bar K.br. 89/10
od 31-05.2010. godine zbog krivičnog djela iz čl.243 st.2 u vezi st.1 u
sticaju sa  krivičnim djelom iz člana412 st.1 KZ na kaznu zatvora u trajanju
od jedne godine i četiri mjeseca i presudom Osnovnog suda Kotor K.br. 3/10/10
od 16.06.2010. godine zbog krivičnog djela iz čl.240 st.1 tač.3 u vezi čl.20
Kz na kaznu zatvora u trajanju od jedne godine.  
Iz Izvoda iz kaznene evidencije UP PJ Nikšić br.2466 od 23.12.2010. godine za
okrivljenog M. Z., utvrđuje se da optuženi M. Z. nije evidentiran u kaznenoj
evidenciji ove Ispostave.  
Cijeneći navedene pismene dokaze, sud iste prihvata, jer njihova sadržina
ničim nije osporena, pa ni primjedbom branioca optuženog da u potvrdi o
privremenom oduzimanju predmeta i zapisniku o pretresanju putničkog motornog
vozila stoji da se radi o oduzetim pakovanjima marihuane ukupne mase oko 12
kg, a u Izvještaju o vještačenju i optužnici da se radi o manjoj količini tj.
9.598,74 grama. Takva primjedba je neosnovana i bez značaja, jer u Izvještaju
o vještačenju navedena količina odnosi se na neto masu opojne droge -
marihuane, koja je nakon izvršenog mjerenja precizno navedena, a ne na ukupnu
- bruto masu predmetnih pakovanja. Takođe ni primjedbu branioca da je pregled
vozila kao i pretres optuženog izvršen bez  prisustva svjedoka i da zato
zapisnik o pretresanju optuženog kao i zapisnik o pretresanju putničkog vozila
nijesu valjani dokazi, sud smatra neosnovanim, nalazeći da su te radnje
obavljene u skladu sa odredbama ZKP-a.  
Cijeneći odbranu optuženih i sve naprijed provedene dokaze, kako pojedinačno
tako i u njihovoj međusobnoj vezi shodno članu 360 ZKP-a, sud je utvrdio da su
optuženi D. M. i optuženi M. Z. izvršili krivično djelo neovlašćena
proizvodnja, držanje i stavljanje u promet  opojnih droga iz člana 300. stav
1. KZ-a koje im se stavlja na teret.  
Naime, nesporna je činjenica da je optuženi M. Z. dana 17.12.2010. godine
upravljao svojim putničkim vozilom marke "Audi 100" reg.broj NK BF ... u kojem
se nalazila opojna droga - marihuana sakrivena u rezervoaru za gorivo i to u
količini od 9.598,74 grama sa kojom se kretao u pravcu Hrvatske, te da je
droga otkrivena od strane službenika granične policije Plužine na graničnom
prelazu Šćepan Polje. Ove činjenice kao nesporne, sud je utvrdio imajući u
vidu odbranu optuženog i izvedene dokaze, a prije svega iskaze saslušanih
svjedoka, zapisnik o pretresanju vozila, potvrdu o privremenom oduzimanju
predmeta - opojne droge, fotodokumentaciju (na kojoj je prikazano vozilo sa
pakovanjima u rezervoaru) i Izvještaj o vještačenju Forenzičkog centra
Danilovgrad. Tako optuženi M. priznaje da se navedenog dana svojim vozilom
marke "Audi 100" (koje se inače kretalo na plin), kretao ka graničnom prelazu
Ščepan Polje sa namjerom da dalje vozilom pođe u Hrvatsku da bi se, kako
navodi tamo kada sa vozilom stigne na odredište, javio licu za koje mu je
podatke na posebnoj listici papira napisao optuženi D. M.. Nadalje, iz izjava
službenika granične policije K. D., V. B. i K. D., utvrđuje se da su prilikom
kontrole tog vozila u rezervoaru istog pronađena pakovanja suve biljne
materije zelene boje, što je vidljivo i iz fotodokumentacije (ukupno 21
pakovanje), a što se potvrđuje i zapisnikom UP PJ Nikšić o pretresanju
putničkog vozila marke "Audi 100" kojim je upravljao optuženi M., kao i
potvrdom o privremenom oduzimanju predmeta UP PJ Nikšić Ku-791 od 17.12.2010.
godine, koje je (tj.zapisnik i potvrdu) optuženi M. potpisao bez primjedbi, a
iz kojih slijedi da su predmetna pakovanja pronađena u njegovom vozilu, a
potom od istog privremeno oduzeta. Predmetna suva biljna materija zelene boje
u 21 pakovanju koja su pronađena u rezervoaru za gorivo vozila kojim je
upravljao optuženi M., predstavlja opojnu drogu - marihuanu u količini od
9.598,74 grama, a što je utvrđeno iz Izvještaja Forenzičkog centra
Danilovgrad. Naime, iz ovog Izvještaja slijedi da je radi vještačenja
dostavljeno 21 ručno pravljeno pakovanje od plastične kese sa sadržinom
sasušene biljne materije zelene boje karakterističnog opojnog mirisa, ukupne
neto mase 9.598,75 grama, da je detaljnim mikroskopsim pregledom na osnovu
karakteristične morfološke građe dostavljenih uzoraka utvrđeno da se radi o
biljki čiji je botanički naziv canabis - marihuana,  a hemijskom analizom ovih
uzoraka utvrđeno je da isti sadrže psihoaktivnu komponentu tetrahidrokanabinol
(THC) u koncentraciji iznad 0,3 posto, a kanabas i THC se nalaze na listi
opojnih droga.  
Optuženi M. Z. se brani ističući da nije znao da se u vozilu kojim je
upravljao i istim krenuo za Hrvatsku nalazi droga, navodeći kao mogućnost da
je to vozilo kupio sa već sakrivenom drogom u rezervoaru za gorivo. Međutim
takvi njegovi navodi su svakako nelogični i neuvjerljivi pa ih sud kao takve
ne prihvata, već cijeni samo kao pokušaj izbjegavanja krivično pravne
odgovornosti. Optuženi M. je kako navodi, to vozilo kupio u mjesecu avgustu
2010. godine za iznos od 600,00 eura i svakako bi bilo nelogično da prodavac
vozila, tj. bivši vlasnik u rezervoar za gorivo tog vozila sakrije drogu, koja
u toj količini (9.598,75 grama) čak vrijedi znatno više od cijene kupljenog
vozila i da vozilo sa tolikom količinom droge proda optuženom M., sve za iznos
od 600,00 eura. Prethodni vlasnik - svjedok V. D. odlučno negira da je bilo
kada drogu držao u vozilu, da u rezervoaru za gorivo nikada nije pravio bilo
kakve pregrade, te da je u rezervoaru za gorivo uvijek imao određenu količinu
benzina, jer se vozilo palilo na benzin, a potom kretalo na plin. Ovakve
navode svjedoka V., iz kojih slijedi da predmetnu drogu - marihuanu, koja je
nekoliko mjeseci kasnije (tj.17.12.2010. godine), pronađena u rezervoaru za
gorivo on nije stavio u rezervoar, sud cijeni kao sasvim logičnu i uvjerljivu,
što znači da je droga u rezervoar za gorivo stavljena nakon što je optuženi M.
kao kupac preuzeo vozilo od prodavca - bivšeg vlasnika V. D.. A sud je utvrdio
da je  predmetnu drogu u rezervoar za gorivo ovog vozila stavio optuženi D. M.
kojem je optuženi M. Z. u tu svrhu i dao predmetno vozilo, sve sa ciljem da bi
se tim vozilom droga tako upakovana u rezervoaru iprenijela u Hrvatsku radi
prodaje kupcu čiji je broj telefona i bliže odredište optuženi D. napisao na
listu papira kojeg je predao optuženom M., te u tu svrhu mu predao mobilni
telefon marke "Samsung" sa kojeg je optuženi M. trebao da nazove kupca
predmetne droge sa kartice koju je po uputstvu dobijenom od optuženog D.,
trebao da kupi u Hrvatskoj. Ove činjenice sud je utvrdio imajući u vidu iskaz
optuženog M., listicu sa ispunjenim podatcima o odredištu u Hrvatskoj i brojem
telefona kupca sa brojem telefona optuženog D. M., te potvrdu o oduzimanju
ovih stvari. Naime, optuženi M. priznaje da je svoje vozilo marke "Audi 100"
prije polaska u Hrvatsku i to kako navodi, dana 16.12.2010. godine bio dao
optuženom D., koji mu je vozilo vratio sljedećeg dana tj. 17.12.2010. godine
oko 08,00 časova ujutro. Optuženi M. ističe da je D. vozilo dao da ga odvede
kod majstora, pri čemu ne zna kod kojeg, da bi taj majstor popravio -
naštelovao pumpu za benzin jer vozilo nije moglo raditi na benzin već samo na
plin, ali da mu je sjutradan ujutro (tj.17.12.2010. godine) D. vratio vozilo
neopravljeno i tom prilikom mu navodno rekao da se vozilo ne može opraviti sem
u Hrvatskoj, te da je telefonom već ugovorio prodaju tog vozila u Hrvatskoj za
iznos od 2.500,00 eura. Ovakvi navodi odbrane optuženog M. - da je optuženom
D. vozilo dao radi opravke da mu ga je ovaj vratio neopravljeno govoreći da se
opravka ne može izvršiti sem u Hrvatskoj (iako se radilo samo o opravci -
štelovanju pumpe za benzin), te da je to vozilo on - tj. optuženi D. već
prodao kupcu u Hrvatskoj, iako taj kupac vozilo nije ni isprobao, niti
neposredno vidio, sem navodno preko slike koju mu je optuženi D. poslao SMS
porukom - mobilnim telefonom. Ovakvi navodi odbrane optuženog M. su sasvim
nelogični i kao takvi neprihvatljivi, tim prije kada se dovedu u vezu sa
činjenicom da je u tom vozilu tog istog dana, kada ga je optuženi  D. vratio
optuženom M., pronađena droga sakrivena u rezervoaru za gorivo. Zbog svega
toga, a kod činjenice da je optuženi D., optuženom M. prije polaska na put za
Hrvatsku, na listu papira napisao broj telefona lica i odredište na koje da se
javi u Hrvatskoj i u tu svrhu mu dao telefon marke "Samsung" sa kojeg je
optuženi M. trebao da nazove kupca kada stigne u Hrvatsku, gdje je trebao po
uputstvu optuženog D. da kupi karticu, a koje stvari (mobilni telefon i
listica sa navedenim podacima) su od optuženog M. oduzeti, nesumnjivo slijedi
da optuženi M. svoje vozilo marke "Audi 100" nije dao radi opravke, već  da bi
D. u rezervoar za benzin smjestio predmetna pakovanja droge - marihuane,
koristeći činjenicu da se vozilo kreće na plin (što znači da je rezervoar za
gorivo bio slobodan), da bi drogu zatim vozilom optuženi M. neposredno prenio
u Hrvatsku, gdje je optuženi D. (koji se inače nakon izvršenja ovog krivičnog
djela dao u bjekstvo), pronašao kupca radi prodaje predmetne opojne droge.  
Dakle, iz svega izloženog slijedi da je u periodu od 15.12. do 17.12.2010.
godine, sa područja Opštine Podgorica, optuženi D. M., neovlašćeno prodao i
neovlašćeno radi prodaje prenosio marihuanu, a optuženi M. neovlašćeno radi
prodaje prenosio marihuanu - supstancu proglašenu za opojnu drogu Rješenjem o
utvrđivanju opojnih droga ("Sl.list SRJ" br.44/02). To su učinili tako tako
što je okrivljeni D. njemu poznatom kupcu u Hrvatskoj prethodno prodao 21
pakovanje marihuane ukupne težine 9.598,74 grama, za čije prenošenje radi
prodaje je angažovao optuženog M., koji mu je u tu svrhu u Podgorici predao
svoje vozilo "Audi 100" reg. br. NK BF ..., u koje je optuženi D., u
rezervoaru za gorivo, smjestio predmetnu marihuanu, nakon čega je vozilo sa
opojnom drogom vratio optuženom M. da je radi prodaje prenese od Podgorice do
Zagreba i preda kupcu čiji broj telefona i odredište u Hrvatskoj mu je napisao
na listu papira i u tu svrhu mu dao i telefon marke "Samsung" sa kojeg je
optuženi M. trebao da nazove kupca sa kartice koju je po upustvu koje je dobio
od optuženog D. trebao da kupi u Hrvatskoj, u kojim radnjama su otkriveni
17.12.2010. godine od strane ovlašćenih službenika granične policije Plužine
na graničnom prelazu Šćepan Polje kada su policijski službenici u vozilu
optuženog M. pronaši ovu opojnu drogu.  
Sud je cijenio psihički odnos optuženih prema izvršenom krivičnom djelu, pa je
nesumnjivo utvrdio da su optuženi predmetno krivično djelo izvršili s
direktnim umišljajem. Okolnost da su postupali neovlašćeno, da je djelo
protivpravno, što predstavlja bitno obilježje ovog krivičnog djela, po ocjeni
suda optuženima je sigurno bila poznata, jer su bili svjesni da nemaju
potrebna ovlašćenja da stavljaju u promet opojnu drogu, što su optuženi
konktretno činili vršeći prodaju i prenos opojne droge - marihuane, supstance
proglašene za opojnu drogu.  Znači kod optuženih je postojala svijest o svim
bitnim obilježjima predmetnog krivičnog djela i htjeli su njegovo izvršenje,
što ih čini krivično pravno odgovornim.  
Krivično djelo za koje su optuženi oglašeni krivim je krivično djelo sa
blanketnom dispozicijom, pa je kod ovih krivičnih djela pri navođenju
činjenica i okolnosti koja čine obilježja krivičnog djela a o kojima se sud
izjasnio, bilo nužno navesti i materijalno pravni propis od kojeg zavisi
postojanje ovog krivičnog djela. Naime, marihuana je supstanca koja je
proglašena za opojnu drogu Rješenjem o utvrđivanju opojnih droga ("Sl.list
SRJ" 44/02). Prema tome, optuženi su postupajući na način bliže opisan u
izreci presude, postupali suprotno odredbama zakona o proizvodnji i prometu
opojnih droga ("Sl.list SRJ" br.46/96 i 37/02).  
Prilikom odmjeravanja kazni optuženima, sud je cijenio sve okolnosti
predviđene članom 42. KZ-a koje su od uticaja da kazna bude manja ili veća, pa
je optuženom M. u odsustvu otežavajućih okolnosti, kao olakšavajuće cijenio to
da isti do sada nije osuđivan, te njegovo loše imovno stanje, da je
nezaposlen. U odnosu na optuženog D. M. sud je kao otežavajuću okolnost
cijenio da je isti do sada više puta osuđivan. Imajući u vidu navedene
okolnosti, sud nalazi da su izrečene kazne zatvora i to optuženom M. Z. u
trajanju od dvije godine i šest mjeseci a optuženom D. M. u trajanju od tri
godine, srazmjerne težini učinjenog krivičnog djela i optuženima kao
počiniocima, te da se izrečenim kaznama može postići svrha kažnjavanja iz
člana 32. KZ-a, a u okviru opšte svrhe propisivanja i izricanja krivičnih
sankcija iz člana 4. stav 2. KZ-a.  
Na osnovu člana 51. optuženom M. Z. se u izrečenu kaznu zatvora ima uračunati
vrijeme provedeno u pritvoru od 19.12.2010. godine do 12.07.2011. godine.  
Pošto su optuženi oglašeni krivim, isti su obavezani na plaćanje troškova
krivičnog postupka i to optuženi M. Z. u iznosu od 750,00 eura na ime službene
odbrane, da solidarno plate iznos od 32,00 eura na ime putnih troškova
saslušanih svjedoka, te da plate paušal u iznosu od po 100,00 eura, a koji
iznos je određen srazmjerno trajanju i složenosti ovog postupka i imovnom
stanju optuženih.  
Na osnovu člana 300. stav 6. u vezi člana 75. KZ-a, od optuženih je trajno
oduzeta predmetna opojna droga - marihuana u količini naznačenoj u izreci, te
ista se ima uništiti.  
Na osnovu svega izloženog, a primjenom člana 364. ZKP-a odlučeno je kao u
izreci ove presude.  
Zapisničar,
PREDSJEDNIK VIJEĆA – SUDIJA,
Alibalić Emina,s.r.
Ćupić Ratko,s.r.  
Za tačnost otpravka tvrdi i
ovjerava namještenik suda  

PRAVNA POUKA: Protiv ove presude može se izjaviti žalba Apelacionom sudu CG u
roku od 15 dana prijema preko ovog suda.  