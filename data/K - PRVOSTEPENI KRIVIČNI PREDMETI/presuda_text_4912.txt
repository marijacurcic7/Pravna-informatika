K.br.119/11
U IME CRNE GORE
VIŠI SUD U PODGORICI, kao prvostepeni krivični u vijeću sastavljenom od sudije
Vesne Moštrokol, kao predsjednika vijeća i sudija Evice Durutović i Radomira
Ivanovića, kao članova vijeća, uz učešće Anke Raković, kao zapisničara, u
krivičnom predmetu protiv V. B. iz C, koga brani Ž. D. advokat iz C., zbog
krivičnog djela ubistvo u pokušaju iz čl. 143 u vezi čl. 20 Krivičnog zakonika
u sticaju sa krivičnim djelom nedozvoljeno držanje oružja i eksplozivnih
materija iz čl. 403 st.1 Krivičnog zaknika, po optužnici Višeg državnog
tužioca u Podgorici Kt.br. 2/11 od 20.06.2011.godine, koju je na glavnom
pretresu zastupao Željko Tomković zamjenik VDT-a u Podgorici, nakon održanog
usmenog, glavnog i javnog pretresa, započetog 27.09.2011.godine, završenog
25.10.2011.godine, u prisustvu zastupnika optužbe, optuženog i njegovog
branioca, nakon tajnog vijećanja i glasanja, donio je 28.10.2011.godine i
istog dana javno objavio  
P R E S U D U
Optuženi:  
V. B.  rodjen ……. godine u V., Opština C. sa prebivalištem u C., naselje B.
br. 27, državljanin Crne Gore, po zanimanju privatni preduzetnik, vlasnik
firme DOO “V. ”, oženjen, otac troje djece, završio srednju trgovinsku i
srednju mašinsko-tehničku školu, vojsku služio 1962/63 u L. srednjeg imovnog
stanja, ranije osudjivan presudom Okružnog suda Titograd K.br.45/70 od
06.01.1971. godine, zbog krivičnog djela ubistvo na mah u pokušaju iz čl. 136
u vezi čl. 16 Krivičnog zakonika, na kaznu strogog zatvora u trajanju od jedne
godine i presudom Osnovnog suda u Cetinju K.br.137/09 od 28.04.2009. godine,
zbog krivičnog djela ugrožavanje javnog saobraćaja iz čl. 339 KZ-a, uslovno
dva mjeseca zatvora na jednu godinu, u pritvoru od 08.01.2011. godine od 21,50
časova.  
K r i v  j e
Zato što je:  
Dana 08.01.2011. godine, oko 21,30 časova, u C. u Bulevaru Crnogorskih junaka,
u blizini raskrsnice navedenog bulevara i ulice Jaroslava Černaka, sa
umišljajem pokušao da liši života oštećenog M N. te istom prilikom neovlašćeno
nosio vatreno oružje – pištolj marke “Crvena Zastava M-57”, kalibra 7,62 mm,
fabrički broj C-75511, čije nošenje je shodno čl. 11 Zakona o oružju
zabranjeno na javnom mjestu, na način što je upravljajući putničkim motornim
vozilom marke “VW C.”, reg. oznaka CT …., Bulevarom Crnogorskih junaka u
pravcu naselja Bajice, nailaskom na oštećenog M. N.  zaustavio vozilo, te
potom iz vozila iz navedenog pištolja ispalio dva projektila u pravcu
oštećenog, od kojih ga je jedan projektil pogodio u predjelu grudnog koša,
nanijevši mu tešku tjelesnu povredu u vidu rane prostreline  
- čime je izvršio krivično djelo ubistvo u pokušaju iz čl. 143 u vezi čl. 20
Krivičnog zakonika u sticaju sa krivičnim djelom nedozvoljeno držanje oružja i
eksplozivnih materija iz čl. 403 st.1 Krivičnog zakonika.  
- pa mu sud primjenom citiranih zakonskih odredbi, te odredbi čl. 4 st. 2,
32, 36, 42, 45, 46 i 48 st.1 Krivičnog zakonika prethodno utvrdjuje:  
- za krivično djelo ubistvo u pokušaju iz čl. 143  u vezi čl. 20 Krivičnog
zakonika kaznu zatvora u trajanju od 3 (tri) godine  
- za krivično djelo nedozvoljeno držanje oružja i eksplozivnih materija iz
čl. 403 st. 1 Krivičnog zakonika kaznu zatvora u trajanju od 2 (dva) mjeseca  
- pa ga sud primjenom odredbi čl. 48 st. 2 tač. 2 i 51 Krivičnog zakonika, te
odredbi čl. 226, 229 i 374 Zakonika o krivičnom postupku  
O S U Đ U J E
Na jedinstvenu kaznu zatvora u trajanju od 3 (tri) godine i 1 (jedan) mjesec,
u koju kaznu će mu se uračunati vrijeme provedeno u pritvoru od 08.01.2011.
godine do 28.10.2011. godine.  
Na osnovu čl. 75 Krivičnog zakonika izriče se  
MJERA BEZBJEDNOSTI
ODUZIMANJE PREDMETA  
Od optuženog V. B. oduzima se pištolj marke “Crvena Zastava M-57”, kalibra
7,62 mm, fabrički broj C-75511.
OBAVEZUJE SE optuženi da na ime troškova krivičnog postupka uplati ovom sudu
iznos od 662,50 € (šestošezdesetdva eura i pedeset centi), a na ime paušala
iznos od 100 (sto) eura, sve u roku od 15 dana po pravosnažnosti presude pod
prijetnjom prinudnog izvršenja.  
O b r a z l o ž e nj e
Optužnicom VDT-a u Podgorici Kt.br.2/11 od 20.06.2011. godine, optuženom  V.
B. stavljeno je na teret izvršenje krivičnog djela ubistvo u pokušaju iz čl.
143 u vezi čl. 20 Krivičnog zakonika u sticaju sa krivičnim djelom
nedozvoljeno držanje oružja i eksplozivnih materija iz čl. 403 st.1 Krivičnog
zakonika, pri kojoj optužnici je njen zastupnik ostao do kraja glavnog
pretresa i predložio sudu da ga oglasi krivim za krivična djela stavljena mu
na teret, i kazni po zakonu.  
Optuženi V. B. u svojoj odbrani je naveo da je svjedok – oštećeni M.N., tri –
četiri godine, radio u njegovoj firmi DOO “V”, a da je sa N. roditeljima bio u
dobrim odnosima i da su živjeli kao jedna porodica. Kako je posao u firmi
počeo da opada, sa N. je raskinuo radni odnos, ali su i poslije toga ostali
prijatelji, a oštećeni je znao često da dodje u njegovu kafanu, koju drži sa
svojom porodicom, te da je u vrijeme dok je . radio u njegovoj firmi, istome
dao 50 pršuta, kako bi ih ovaj prodao, jer mu je novac trebao za izgradnju
kuće, a on je od .ove plate mjesečno odbijao odredjeni iznos, pa mu je . ostao
dužan još 1200 €, a bio se zadužio i kod njega u kafani i prodavnici, pa mu je
i po tom osnovu bio dužan još 500 €.Ove dugove mu je pomenuo možda jednom ili
dva puta, ali nikada nije insistirao da mu ih vrati odjednom. Kritičnog dana
se nalazio u svojoj kafani “V.” u C., pa kako je bio drugi dan Božića, ujutro
oko osam časova,  pozvao je putem telefona .a, pitajući ga da li može da mu
vrati dug, a sa razloga što mu je bilo poznato da je . tokom ljeta radio po
gradjevinama i da je zaradio, pa je očekivao da će mu bar nešto od duga
vratiti. . mu je rekao da će doći u kafanu oko 17 časova i vratiti mu
cjelokupan dug, da je on sjedio u kafani čitav dan i pio, ali . nije došao, da
bi ga negdje oko 19 časova, nazvao putem telefona, a na njegovo pitanje hoće
li mu vratiti pare, . mu je drsko odgovorio “što da ti donesem” nakon čega su
njih dvojica razmijenili nekoliko riječi, a koje nisu na mjestu, u smislu da
mu je rekao da ga je prevario, a . njemu da laže, da su ga kasnije, sa .ovog
broja, pozivala neka lica, koja su mu “svašta” govorila preko telefona, da je
negdje oko 21 čas, vozilom marke “k”, pošao da pokupi pazare i odvede radnicu
kući, da bi negdje oko 21,30 časova krenuo svojoj kući, da oštećeni M. živi
negdje na pola puta od njegove kafane do kuće, a vozilom je krenuo prema B. i
to lijevom saobraćajnom desne kolovozne trake bulevara, koji je bio
osvijetljen uličnom rasvjetom, da je bila gužva u saobraćaju, pa se kretao
polako, kada sa svoje lijeve strane primjećuje oštećenog M. koji viče “stani”.
U lijevoj ruci M. primijetio je neki crni predmet, za koji je pomislio da je
pištolj, a nakon što je usporio i stao, oštećeni se uhvatio za kvaku vrata
vozača i otvorio ih, nakon čega se sagnuo, i desnom rukom uhvatio njegovu
lijevu ruku, a onda za džemper i košulju, govoreći mu “šta ti tražiš od mene”,
da je on oštećenom rekao da ga pusti i istovremeno desnom rukom dohvatio
pištolj koji se nalazio u zaštitniku od sunca, a sa razloga što je on star i
bolestan čovjek, a oštećeni je puno mladji od njega, pa nije imao snage da se
odbrani, da ga je svo ovo vrijeme M držao rukom za prsa, pa je on pištolj,
koji je prethodno dohvatio, repertirao, tako što je povlačio cijev pištolja o
metalnu površinu koja se nalazi izmedju mjesta vozača i suvozača i tako
otkočio oroz, i sa te pozicije, okrećući cijev pištolja u vis, pucao u lijevu
stranu kroz otvorena vrata na kojima je bio M, ali nekih pola metra od njega
da ga ne bi pogodio. Ovo je uradio da bi ga uplašio, medjutim, oštećeni ga i
dalje nije puštao. Kako je svo vrijeme držao desnu nogu na kočnicu, jer se tu
nalazi blaga uzbrdica, njemu je noga skliznula sa kočnice, pa je automobil
otišao unazad i malo ponio M. kada dolazi do ispaljenja drugog projektila, za
koji ne zna ni sam kako je ispaljen, mada je poslije ispaljenja onog prvog
projektila i dalje držao prst na obaraču, da se nakon ispaljenja ovog drugog
projektila M. udaljio nekih 5-6 metara od vozila i pao na asfalt, da je on
namjeravao da izadje iz vozila, ali se tu stvorio jedan momak koji je prišao
oštećenom, tako da se on udaljio sa svojim vozilom, otišao u policiju i predao
pištolj koji je imao sa sobom, a nakon dogadjaja je čuo priče da je oštećeni
kritične večeri govorio da će te noći da ide da se “kolje” sa V.B.om. U
kritičnom periodu je koristio telefonsku karticu sa brojem 0…….., a dok je
boravio u kafani nikome od prisutnih nije saopštavao sadržinu njegovog
razgovora sa oštećenim. U momentu kada je došlo do fizičkog kontakta sa M. i
ispaljenja dva projektila, prozor na vratima vozača je bio otvoren. Pištolj
nosi radi svoje lične bezbjednosti i isti se uvijek nalazi u vozilu “k.”.
Oštećeni ga nije udario, osim što ga je stiskao za garderobu, a onaj predmet,
koji je prethodno vidio u ruci oštećenog i za koji je pomislio da je pištolj,
mogao je bolje da vidi kada je M. prišao i uvjeri se da se radi upravo o
pištolju i to većem pištolju crne boje. Kasnije je, od onog stiskanja M.,
osjećao bolove u predjelu grudi ali se nije javljao ljekaru, niti je to bilo
kome prijavljivao. Kritične večeri je osjetio da će M. da ga bije i bilo ga je
strah za svoj život. Njihove dvije porodice, ni poslije ovog dogadjaja, nisu
prekidale medjusobne kontakte, tako da je čitavo vrijeme njegova porodica išla
u posjetu oštećenom M..  
Nakon izjašnjenja vještaka balističke struke, na glavnom pretresu od
11.10.2011. godine, optuženi je objasnio da kritičnom prilikom nije izlazio iz
vozila, a prvi metak je ispalio na način što je desnu ruku u kojoj je bio
pištolj, naslonio na otvoren prozor vozača i ispalio metak pored oštećenog M,
a na isti način je došlo do ispaljenja i onog drugog projektila, kojeg nije
bio ni svjestan. Objašnjavajući razlike u svom kazivanju, naveo je da kada je
prethodno rekao da je pucao sa mjesta izmedju sjedišta vozača i suvozača, da
je ustvari mislio da je na tom mjestu repertirao pištolj, a u stvari je pucao
sa rukom naslonjenom na prozor vozača, koji je bio spušten do kraja, dok se
oštećeni M.. nalazio iza vrata vozača, i kroz otvoren prozor ovih vrata, ga
uhatio rukama za garderobu, kada dolazi do čupanja od strane oštećenog i
ispaljenja projektila.  
Branilac optuženog u završnoj riječi ja naveo da nije sporno da je njegov
branjenik, kritičnog dana, protivno zakonu nosio predmetni pištlj na javnom
mjestu. Medjutim, što se tiče drugog krivičnog djela, ubistvo u pokušaju,
mišljenja je da je njegov branjenik postupao u nužnoj odbrani, imajući u vidu
da je oštećeni prišao optuženom, sa pištoljem u ruci, i kroz otvoren prozor ga
uhvatio za ruke i tijelo, što govori o namjeri oštećenog da nasrne na život i
tijelo optuženog, što je već i učinio, sa kojih razloga je optuženi imao
potrebu da se brani, što je u konkretnom slučaju bilo neophodno, a sve u cilju
da od sebe odbije neskrivljen, protivpravni napad, predlažući sudu da
optuženog oslobodi od optužbe, a koju završnu riječ je u cjelosti prihatio
optuženi.  
U dokaznom postupku  sud je proveo sledeće dokaze: saslušao svjedoka –
oštećenog M.N.a i svjedoka V.B.a, na saglasan predlog stranaka pročitao iskaze
svjedoka F. A. i P.Z., pročitao zapisnik o uvidjaju Uprave policije –
Ispostava C. broj 03/11 od 09.01.2011. godine, Izvještaj o kriminalističko-
tehničkom pregledu lica mjesta Uprave policije – Ispostava C. izvršio uvid u
skicu lica mjesta i fotodokumentaciju Uprave policije – Ispostava C. broj
04/11 od 09.11.2011. godine, pročitao dvije potvrde  o privremeno oduzetim
predmetima od optuženog, Uprave policije – Ispostava C. broj 02-sl od
08.01.2011. godine, pročitao otpusnu listu sa epikrizom na ime oštećenog M.N.
te nalaz i mišljenje sudskog vještaka medicinske struke dr. N. K. od
31.01.2011. godine, nalaz i mišljenje istog vještaka Ki.br.2/11 od 23.02.2011.
godine i neposredno saslušao ovog vještaka na glavnom pretresu, pročitao
Izvještaj Uprave policije – Forenzički centar Danilovgrad broj 151/11 o
analizi tzv. “parafinskih rukavica”, Izvještaj Uprave policije – Forenzički
centar Danilovgrad o utvrdjivanju daljine pucanja br. 152/11, Izvještaj o
utvrdjivanju prisustva barutnih čestica Uprave policije – Forenzički centar
Danilovgrad br.152(1)/11 i neposredno saslušao sudskog vještaka hemijske
struke I. Lj. na glavnom pretresu, pročitao Izvještaj Uprave policije –
Forenzički centar Danilovgrad br. 150/11 o trasološkom vještačenju i
neposredno saslušao vještaka trasologa D. G. na glavnom pretresu, pročitao
Izvještaj Uprave policije – Forenzički centar Danilovgrad br. 149/11 o
balističkom vještačenju i na glavnom pretresu neposredno saslušao vještaka
balističke struke M. M., pročitao izvještaj KC-a CG – Odjeljenja za sudsku
medicinu broj 87 od 19.01.2011. godine o analizi alkohola u krvi kod
optuženog, izvršio uvid u CD dostavljen od strane T-Mobile i kao konvertovane
listinge za telefonske brojeve 0……. i 0….., nakon čega je sudski vještake
elektronike i telekomunikacije B. P. na glavnom pretresu od 25.10.2011. godine
dao svoj nalaz i mišljenje, te pročitao izvod iz kaznene evidencije na ime
optuženog Uprave policije – Ispostava Cetinje od 12.08.2011. godine.  
Svjedok – oštećeni M.N., u iskazu koji je dao u istražnom postupku, je naveo
da optuženog poznaje duže vremena, a bio je zaposlen u njegovoj firmi “V”, da
su bili drugovi i da mu je optuženi pomagao, posebno kada su mu umrli
roditelji i kada je postavljao bravariju na svojoj kući, kada mu je optuženi,
da bi mogao da isfinansira ove radove, dao 50 pršuta da proda i na taj nači
plati majstore, a da njemu to vraće u ratama od plate koju je zaradjivao u
firmi optuženog. Kako je optuženi, pored poslova koje je redovno obavljao,
počeo da mu nudi poslove koje on nije mogao da prihvatiti, napustio je posao,
ali je sa optuženim i dalje ostao prijatelj, a pored duga od 720 € za
bravariju, bio mu je dužan oko 300-400 € za namirnice koje je uzimao u
prodavnici optuženog i 300-400 € u kafani.  Sa optuženim se i dalje družio,
išao u njegovu kafanu gdje su zajedno pili i igrali karte, a pola godine prije
predmetnog dogadjaja optuženi ga je pozvao da ga napomene za dug, koji on nije
negirao, ali su ovakvi pozivi od optuženog učestali, pa ga je i pred novu
godinu zvao dva – tri puta, jer je on tada počeo da radi kao stražar na
gradilištu Vatrogasnog doma. Dana, 08.01.2011. godine, negdje oko 20 časova,
optuženi ga je pozvao putem telefona govoreći mu da mu one pare koje mu
duguje, trebaju još te večeri, da mu je odgovorio da novca trenutno nema,
nakon čega ga je optuženi ponovo pozvao i rekao da ga laže, pa je on prekinuo
vezu. Nakon toga ga je optuženi ponovo pozvao i u tom razgovoru mu psovao
majku i oca, pa mu je uzvratio istom mjerom, da bi se poslije toga dogovorili
da se nadju poslije posla, a nakon što optuženi krene kući, obzirom da je znao
kojom ulicom ide svakodnevno, pa ga je čekao u Bulevaru Crnogorskih junaka,
naspram kuće u kojoj stanuje, negdje izmedju 21,30 i 21,45 časova. Optuženi je
naišao vozilom marke “VW c.” i zaustavio se, nakon čega je prišao vozilu
optuženog, otvorio vrata vozača, sagnuo se i možda malo drsko pitao optuženog
“šta je bilo B. V. noćas s tobom, šta oćeš od mene”, nakon čega hvata
optuženog za rukav lijeve ruke, da se optuženi okrenuo na svoju desnu stranu,
pa pošto je znao da optuženi ima pištolj od kojeg se ne razdvaja, trgnuo se
unazad, ispravio, kada je optuženi pucao u njega, nakon čega mu je ispao
mobilni telefon iz ruke, a optuženi sa svojim vozilom nastavio prema svojoj
kući. Objasnio je da je u ruci imao samo mobilni telefon, da optuženog nije
udarao, jer uvažava njegove godine, da ga je  povukao samo za rukav i odmah ga
pustio, da nije očekivao da će optuženi pucati na njega, a misli da je pucao
dva puta. Kada je opalio prvi metak bio je u uspravnom položaju, licem okrenut
optuženom, na udaljenosti od oko 40 cm od njegovih kola, dok je optuženi pucao
iz sjedećeg položaja, kroz otvorena vrata, desnom rukom, nakon čega je on pao
na nekih metar udaljenosti od vozila. Nije se pridružio krivičnom gonjenju i
nije postavio zahtjev za naknadu štete prema optuženom.  
Na glavnom pretresu, ovaj svjedok je u bitnom ponovio iskaz koji je dao kod
istražnog sudije, objašnjavajući da je mjesto gdje se odigrao predmetni
dogadjaj bilo osvijetljeno uličnom rasvjetom, i da se dobro vidjelo, da je
vidio optuženog kako se okreće u desnu stranu i kreće desnom rukom prema škafu
koji se nalazi u vozilu, pa je zaključio da će da uzme pištolj, zbog čega se i
izmakao od vrata i ispravio, da su vrata vozača bila otvorena, a on je licem
bio okrenut prema vratima vozila optuženog, na nekih pola metra i misli da je
htio da napravi korak, a nalazio se na prostoru izmedju otvorenih vrata i
sjedišta vozača, kada je ispaljen projektil. U kritičnom periodu koristio
telefonsku karticu 0….. dok je optuženi koristio telefonski broj 0…. da
kritičnog dana nikome nije posudjivao svoj mobilni telefon, a od optuženog
nikada nije osjećao bilo kakav strah, jer su bili u prijateljskim odnosima i
da ga je čitava B.porodica posjećivala dok je bio u bolnici.  
Pored ovoga je i naveo da je poslije onog razgovora sa optuženim, znajući da
se isti kući vraća oko 22 časa i da mora proći pored njegove kuće, izašao
ispred iste da ga sačeka, kako bi porazgovarao sa njim, a kada se vozilo
optuženog zaustavilo, on je prišao istom, otvorio vrata vozača, sagnuo se i
pitao optuženog šta hoće od njega, da je vrata otvorio lijevom rukom, jer je u
desnoj držao mobilni telefon, nakon čega vidi optuženog kako se okreće u desnu
stranu i desnom rukom ide prema škafu, pa je on zaključio da će da uzme
pištolj. Upitan na razlike u svom kazivanju, svjedok – oštećeni je objasnio
da ne može da se sjeti da li je optuženom, u telefonskom razgovoru koji je
vodio sa istim, rekao da će ga sačekati kada se vrati sa posla, te da se ne
sjeća, da je optuženog, a nakon što se sagnuo, uhvatio i povukao za rukav, pa
ne može da tvrdi da li se u tom dijelu dogadjaj odigrao onako kako je izjavio
istražnom sudiji ili na glavnom  pretresu. Što se tiče činjenice da je u
istražnom postupku izjavio da je optuženi pucao na njega dva puta, naveo je da
taj momenat nije vidio, pa kako su mu kasnije u bolnici doktori saopštili da
je pogodjen dva puta, na osnovu toga je zaključio da je optuženi na njega
pucao dva puta.  
Izjašnjavajući se na navode odbrane optuženog, naveo je da se dogadjaj odigrao
onako kako ga je on prikazao, da kritičnom prilikom kod sebe nije imao
pištolj, već mobilni telefon, da oružje nikada nije posjedovao, a da je
mjesto, gdje se odigrao predmetni dogadjaj, ravno i nema nikakve uzbrdice.  
Svjedok Đ.J. u svom iskazu je naveo da se kritične večeri oko 21,30 časova,
svojim vozilom kretao ulicom Bulevarom Crnogorskih junaka, da je na raskrsnici
prema naselju Humci, vidio zaustavljeno vozilo plave boje, tzv.”p”, prednjim
dijelom okrenuto prema Bajicama, a pored tog vozila jednog čovjeka koji stoji,
nakon čega čuje dva pucnja, da je poslije prvog pucnja onaj čovjek i dalje
stajao, da bi poslije drugog pucnja pao na cestu pored vozila, gdje je on
zaustavio svoje vozilo i krenuo prema čovjeku koji je pao, kada vozilo “p”
kreće i udaljava se prema Bajicama. Prišao je onom čovjeku što je pao i tada
prepoznao M.N.a, da je M. ležao na ledjima i pokušavao da se pridigne, da ga
je on pitao šta se desilo, a ovaj odgovorio “evo pucao je na mene”, da ga je
pitao ko je pucao, a oštećeni mu je odgovorio da nije bitno, da se tada
pojavilo još jedno vozilo marke “G. koje se zaustavilo, a iz njega je izašao
Z. Ž. i pomogao mu da podigne oštećenog, nakon čega su naišli P.Z. i još jedan
čovjek, koji su mu pomogli da oštećenog ubace u Ž. vozilo koji ga je prebacio
u bolnicu. Pojasnio je da je vozilo “p” bilo zaustavljeno u lijevoj
saobraćajnoj traci bulevara, a čovjek koji je stajao pored ovog vozila bio je
sa lijeve strane tog vozila, pored vrata vozača, na nekih pola metra – metar
udaljenosti, da ovaj čovjek nije pravio nikakve pokrete u tih nekoliko sekundi
koliko ga je posmatrao, prije nego što je pao, a mjesto gdje se odigrao ovaj
dogadjaj o kojem je svjedočio, osvijetljeno je uličnom rasvjetom, koja je u to
vrijeme radila i dobro se vidjelo.  
Svjedok F.A., u svom iskazu je naveo da je kritične večeri, oko 21-22 časa,
bio u vozilu sa P.Z.om i da su se kretali iz pravca naselja Humci prema centru
grada, da je dolaskom na raskrsnicu sa bulevarom, na samom izlazu iz iste,
gledano od centra prema Bajicama, primijetio jedno vozilo plave boje, a pored
istog jednog čovjeka kako leži na cesti, da je ovo saopštio Z. i rekao mu da
stane, da bi nekako u istom trenutku, vozilo plave boje krenulo i otišlo prema
Bajicama, da su oni izašli iz vozila u kojem su se nalazili i prišli da
pomognu onom čovjeku koji je ležao na ulici, da nije čuo pucnje i nije vidio
nikog u onom plavom vozilu, da je u prvom momentu pomislio da je čovjek koji
leži na cesti pijan, a koliko je on mogao da uoči, čovjek koji je ležao na
cesti, bio je udaljen od onog plavog vozila, oko jedan metar, u trenutku kada
ih je uočio, te da je bio negdje naspram srednjeg lijevog bočnog dijela plavog
vozila.  
Svjedok P.Z. u svom iskazu je naveo da je kritične večeri, negdje oko 21 čas,
upravljao vozilo marke “P”, a pored njega u vozilu je bio i F. A. krećući se
iz naselja Humci prema Bulevaru Crnogorskih junaka, da je prije ulaska u
raskrsnicu zaustavio vozilo, s namjerom da propusti evenutalna vozila koja se
kreću bulevarom, kada vidi da od pravca centra grada, dolazi vozilo slično
njegovome, a kojim vozilom je upravljao V.B., da se vozilo D. zaustavilo u
raskrsnici, da je on nastavio da skreće desno u bulevar, kada je čuo  svog
saputnika kako govori da čovjek leži na ulici, da je zaustavio svoje vozilo i
zajedno sa J. kojeg je susreo, krenuo prema kraju raskrsnice gdje se nailazio
čovjek koji je ležao na asfaltu, i tada prepoznaje M.N.a, da je pomislio da je
M. pijan, kada je iz pravca centra naišlo vozilo Z. Ž. pa su oni zajedno
ubacili .a u Ž. vozilo koji ga je prebacio do bolnice. Dok su ubacivali .a u
vozilo, on je nešto pričao, ali ga on nije razumio šta govori.  
Iz zapisnika o uvidjaju Uprave policije – Ispostava  Cetinje Ku.br. 03/11 od
09.01.2011. godine, utvrdjeno je 08.01.2011. godine dežurna služba ove
ispostave, obaviještena da je došlo do upotrebe vatrenog oružja u Bulevaru
Crnogorskih junaka u Cetinju, kojom prilikom je povrijedjen M.N. da se mjesto
dogadjaja nalazi u raskrsnici pomenutog bulevara, prema naselju Humci i to u
desnoj kolovoznoj traci, gledano iz pravca grada u pravcu naselja Bajice, gdje
su pronadjene dvije pištoljske čaure (na skici lica mjesta obilježene
brojevima 1 i 2), kao i dva traga crvene boje, nalik na krv (broj 3 i 4), koji
materijalni tragovi su izuzeti sa lica mjesta radi daljih vještačenja.
Konstatovano je da je iste večeri, u Ispostavu C. pristupio V.B. koji je
dežurnom službeniku predao pištolj marke “CZ M-57” kalibra 7,62 mm C 75511, a
pregledom istog je utvrdjeno da se u ustima cijevi nalazio jedan metak, a u
okviru pet, nakon čega je od optuženog uzeta “parafinska rukavica”, dok su sa
tapacirunga vozačevih vrata, vozila marke “VW c” reg. oznaka CT –, izuzeti
tragovi pomoću parafinskih folija radi utvrdjivanja postojanja barutnih
čestica, a sa istih razloga je izuzeta i garderoba optuženog, te da je lice
mjesta fotografisano.  
Uvidom u skicu lica mjesta i fotodokumentaciju Uprave policije Ispostava
Cetinje br. 04/11 od 08.01.2011. godine, utvrdjen je izgled lica mjesta na
kome se odigrao predmetni dogadjaj, te materijalni tragovi koji su pronadjeni,
kao i izgled tih tragova, izgled vozila marke “C” i mjesto sa koga je izuzeta
“parafinska rukavica” radi daljeg vještačenja, čime je u potupnosti potvrdjena
sadržina zapisnika o uvidjaju Ku.br. 03/11.  
U izvještaju o kriminalističko –tehničkom pregledu lica mjesta konstatovano je
da su pored materijalnih tragova koji su pronadjeni na licu mjesta (pištoljske
čaure, tragovi crvene boje nalik na krv), u Forenzički centar Danilovgrad radi
vještačenja proslijedjene “parafinske rukavice” skinute sa šaka optuženog i
vozila marke “VW C”, odjeća koja je izuzeta sa optuženog i oštećenog, te
pištolj marke “Crvena Zastava” kalibra 7,62 mm M 57, fabrički broj C75511,
čime je dodatno potvrđena sadržina naprijed navedene uviđajne dokumentacije.  
Iz dvije potvrde na ime optuženog Uprave policije-Ispostava Cetinje broj 02-Sl
od 08.01.2011. godine, utvrdjeno je da je dana 08.01.2011. godine, od
optuženog V.B., oduzet pištolj marke “CZ” kalibra 7,62 mm, fabrički broj
C-75511 sa okrvirom i pet metaka istog kalibra, vozilo marke “VW C” plave
boje, reg. oznaka CT – , ključ od vozila, kožna jakna crne boje, sako “G”
tamno plave boje i dukserica sive boje.  
Iz izvještaja Uprave policije-Forenzički centar Danilovgrad br. 151/11 o
analizi “parafinskih rukavica”, i izjave vještaka hemijske struke I.Lj. date
na glavnom pretresu, je utvrdjeno da su na vještačenje dostavljene “parafinske
rukavice” skinute sa šaka optuženog V.B.a i svjedoka – oštećenog M.N.a, a
nakon ispitivanja koja su vršena difenilaminskim testom, utvrdjeno je da je na
samoljepljivim folijama skinutih sa šaka optuženog V.B.a dokazano prisustvo
barutnih čestica na dlanu i nadlanici lijeve šake i dlanu desne šake, u
rasporedu i koncentraciji kako je to prikazano na skici koja je sastavni dio
izvještaja, čime se ne može isključiti mogućnost da je optuženi bio povezan sa
procesom opaljenja metka iz vatrenog oružja prije skidanaj “parafinskih
rukavica”. Na samoljepljivim folijama skinutih sa šaka oštećenog M.N.a nije
dokazano prisustvo barutnih čestica, pa se ne može pretpostaviti mogućnost da
je isti bio povezan sa procesom opaljenja metka iz vatrenog oružja, prije
skidanja parafinskih rukavica. Na vještačenje je dostavljena i samoljepljiva
folija skinuta sa tapacirunga prednjih lijevih vrata p.m.v. marke “V – C”
registarskih oznaka CT –, a nakon izvršenih ispitivanja, na ovoj
samoljepljivoj foliji dokazano je prisustvo barutnih čestica i to jedne
barutne čestice. Vještak je pojasnio da se prilikom ispaljenja projektila iz
vatrenog oružja, barutne čestice zadržavaju na šakama lica koje je pucalo iz
istog, a mogu se naći i na predmetima koji se nalaze u neposrednoj blizini
lica koje je pucalo iz vatrenog oružja, pa kako se u konkretnom slučaju radi o
pištolju marke “Crvena Zastava” M 57 kalibra, 7,62 mm, to je domet barutnih
čestica do 90 cm.  
Iz izvještaja Uprave policije Forenzički centar Danilovgrad o utvrdjivanju
daljine pucanja br. 152/11 i izjašnjenja vještaka hemijske struke I. Lj. na
glavnom pretresu, je utvrdjeno da je na vještačenje dostavljen džemper,
dukserica i majica kratkih rukava izuzeta od svjedoka – oštećenog M.N.a, nakon
čega je odjeća makroskopski pregledana, pa su na džemperu, sa prednje strane,
na desnoj poli, konstatovana dva oštećenja veličine 0,6 cm, koja su prikazana
na slici broj 1, koja se nalazi u prilogu pomenutog izvještaja, dok na zadnjoj
strani nisu primijećena oštećenja; na prednjoj strani desne pole dukserice
konstatovano je oštećenje veličine 0,7 cm, koje je prikazano na slici broj 2,
koja se nalazi u prilogu izvještaja, dok na zadnjoj strani nisu konstatovana
oštećenja, dok je na prednjoj strani, na desnoj poli majice kratkih rukava
konstaovano oštećenje veličine 0,5 cm i oko istog tragovi tamnocrvene boje
nalik na krv, koje je prikazano na slici br. 3, koja se nalazi u prilogu
izvejštaja, dok na zadnjoj strani nisu konstatovana oštećenja. Oko naprijed
konstatovanih oštećenja čvrsto su fiksirane samolepljive folije za skidanje
zaostalih barutnih čestica, a nakon izvršenih ispitivanja, utvrdjeno je da u
okolini pomenutih oštećenja, koja se nalaze na dostavljenoj garderobi
vlasništvo oštećenog, nije dokazano prisustvo barutnih čestica, te da ukoliko
su ova oštećenja nastala od projektila iz vatrenog oružja, tada su usta cijevi
bila na rastojanju većem od 90 cm do istog.  
Iz izvještaja o utvrdjivanju prisustva barutnih čestica Uprave policije –
Forenziči centar Danilovgrad broj 152(1)/11 i izjašnjenja vještaka hemijske
struke I. Lj. na glavnom pretresu, utvrdjeno je da je na vještačenje
dostavljenja kožna jakna, sako i dukserica, odjeća koja je izuzeta od
optuženog V.B.a, nakon čega su površine predmetne garderobe oblijepljenje
samoljepljivim folijama koje se koriste za uzorkovanje barutnih čestica, da bi
nakon izvršenih ispitivanja, na dostavljenoj kožnoj jakni i sakou dokazano
prisustvo barutnih čestica u rasporedu i koncentraciji, kako je to prikazano
na slikama jedan i dva koje se nalaze u prilogu izvještaja, dok na dukserici
nije prikazano prisustvo barutnih čestica. Vještak je objasnio da i u
situaciji kada se lice koje puca nalazi na rastojanjima od pola metra i
kraćim, od lica na koje se puca, može da se desi da na garderobi lica na koje
je pucano, ne ostanu barutne čestice, a što sve zavisi od položaja tijela
osobe koja je upotrijebila vatreno oružje, položaja ruke u kojoj je držao
pištolj, kao i položaja samog pištolja, jer u toj situaciji fatkička
razdaljina izmedju usta cijevi i garderobe lica na koje se puca, nije pola
metra ili manje, već ona može biti veća i od 90 cm.  
Iz izvještaja o trasološkom vještačenju Uprave policije – Forenzički centar
Danilovgrad broj 150/11 i izjašnjenja vještaka trasologa D. G. na glavnom
pretresu, utvrdjeno je da je na vještačenje dostavljena garderoba svjedoka –
oštećenog M.N.a, pa je su na prednjoj strani džempera uočena dva mehanička
oštećenja i to na 21 cm od donje ivice džempera i 5 cm od desnog šava, čija je
relativna veličina  0,6 cm i oštećenje na 45,5 cm od donje ivice  džempera i 2
cm od desnog ramenog šava čija je relativna veličina 0,6 cm, a koje potiče
najvjerovatnije od habanja prilikom nošenja, dok na zadnjoj strani džempera
nisu uočena mehanička oštećenja, a po sredini i uz donju ivicu uočeni su
tragovi tečnosti tamnobraon boje, nalik na krv. Na prednjoj strani u desnom
dijelu dukserice, vlasništvo oštećenog, uočeno je jedno mehaničko oštećenje na
22 cm od donje ivice i 5 cm od desnog šava čija je relativna veličina 0,7 cm,
a pri dnu dukserice, uz lijevi šav, uočeni su tragovi tečnosti tamnobraon boje
nalik na krv, dok na zadnjoj strani dukserice nisu uočena mehanička oštećenja
osim tragovi tečnosti tamnobraon boje nalik na krv koji se  nalaze u lijevom
dijelu uz ivicu šava. Na prednjoj strani u desnom dijelu majice oštećenog
uočeno je jedno mehaničko oštećenje na 23 cm od donje ivice majice i 6,2 cm od
desnog šava, čija je relativna veličina 0,5 cm, a oko ovog oštećenja i pri
donjoj ivici majice uz desni šav, uočavaju se tragovi tamnobraon boje nalik na
krv. Na zadnjoj strani ove majice nisu uočena mehanička oštećenja, a u donjem
lijevom i desnom dijelu do ivice šava, uočeni su tragovi tečnosti tamnobraon
boje nalik na krv. Mehanička oštećenja, koja su konstatovana na odjevnim
predmetima oštećenog M.N.a, osim oštećenja na prednjoj strani donje ivice
džempera (slika br.3), su karakterisitčne za oštećenja koja nastaju usled
prolaska projektila ispaljenog iz vatrenog oružja. Nakon što je vještak
upoznat sa sadržinom nalaza i mišljenja vještaka hemijske i medicinske struke,
isti je objasnio da je u svom nalazu, a na sva tri odjevna predmeta oštećenog,
konstatovao samo po jedno oštećenje, koje je karakteristično za oštećenja koja
nastaju usled prolaska ispaljenog projektila iz vatrenog oružja, dok na
zadnjoj strani garderobe nisu pronadjena mehanička oštećenja, pa kako su na
garderobi gdje se nalazi lijevi bubreg oštećenog uočeni tragovi tečnosti nalik
na krv, to ova oštećenja po lokaciji odgovaraju izlaznoj rani koju je u svom
nalazu na glavnom pretresu konstatovao vještak medicinske struke dr. N. K.  
Iz izvještaja o balističkom vještačenju Uprave policije Forenzički centar
Danilovgrad br. 149/11 i izjašnjenja vještaka balističke struke M. M. na
glavnom pretresu, je utvrdjeno da je na balističko vještačenje dostavljen
pištolj marke “CZ” model 57, kalibra 7,62 mm, fabrički broj C-75511, sa četiri
metka u šaržeru i jednim metkom u cijevi pištolja i  dvije čaure na kojima je
utisnuta oznaka “PPU 1995”, da bi nakon vizuelnog pregleda i praktične
provjere utvrdjeno da je dostavljeni pištolj funckionalan, a hemijskom
analizom da je iz istog pucano, nakon čega cijev nije čišćena. Vizuelnim
pregledom i analizom na komparativnom mikroskopu, utvrdjeno je da su čaure
(dva komada) koje su dostavljene na vještačenje, ispaljene iz predmetnog
pištolja (pištolj marke “CZ” model 57, kalibra 7,62 mm, fabrički broj C-7551).
Nakon što je upoznat sa sadržinom spisa predmeta, nalazima i mišljenjima
vještaka hemijske, trasološke i medicinske struke, odbranom optuženog i
iskazom svjedoka – oštećenog, vještak je naveo da bi se, u konkretnom slučaju,
čaure našle na fiksiranim pozicijama koje su konstatovane u uvidjajnoj
dokumentaciji, pravac pucanja bi morao biti unazad, u odnosu na pravac
kretanja vozila, s tim što bi ruka koja drži pištolj morala biti u potupnosti
van vozila, ukoliko se puca sa pozicije vozača, da bi se čaure na taj način,
posredno, odbijanjem od vrata vozila, našle na fiksiranim pozicijama.
Izjašnjavajući se na navode odbrane optuženog, vještak je naveo da ukoliko
lice puca sa pozicije sjedišta vozača, a  kako je to opisao optuženi, na način
što mu se ruka s pištoljem nalazila izmedju sjedišta vozača i suvozača, i u
slučaju da je prozor na vratima vozača bio spušten, čaure bi morale biti
unutar vozila. Kada je u pitanju iskaz oštećenog, vještak je objasnio da
pozicija koju je u svom iskazu opisao oštećeni (situaciji ako se puca sa
mjesta vozača),  može da odgovara poziciji, kada se čaure odbijanjem od neke
prepreke, kao što su vrata od vozila, mogu naći na fiksiranim pozicijama, pri
čemu ruka sa pištoljem  mora biti van vozila ili na samoj liniji koja razdvaja
spoljašnost i unutrašnjost vozila, pri čemu cijev pištolja mora biti paralelno
sa uzdužnom osom vozila, prema nazad, pa kako iz nalaza i mišljenja vještaka
medicinske struke proizilazi da je prostrelni kanal lako odozgo prema nadolje,
moguće je da se blagim saginjanjem tijela oštećenog obezbijedi horizontala,
kao i suprotni smjer prostreline, pa nije neophodno da cijev pištolja bude
okrenuta naniže, a što se u cjelosti poklapa sa nalazom i izjašnjenjem
vještaka medicinske struke. Objasnio je da je moguće repetirati predmetni
pištolj na način kako to u svojoj odbrani opisao optuženi, a kako se radi o
poluautomatskom pištolju, ponovno repertiranje nije potrebno.  
Iz medicinske dokumetnacije na ime oštećenog M.N.a, nalaza i mišljenja sudskog
vještaka medicinske struke dr. N.K. i njegovog izjašnjenja na glavnom
pretresu, je utvrdjeno da je svjedok – oštećeni M.N., u Urgentni centar KC-a
CG, primljen 08.01.2011. godine u 22,30 časova, kao hitan slučaj zbog povrede
desne strane grudnog koša i abdomena, gdje je zadržan na liječenju do
24.01.2011. godine, a u predmetnom dogadjaju je zadobio prostrelnu ranu u
predjelu grudnog koša i trbuha, čiji ulazni otvor se nalazio u predjelu desne
polovine grudnog koša, u nivou desne srednje pazušne linije i u nivou desetog
rebra sa desne strane i isti se kanalom nastavlja kroz desni bubreg, zid desne
polovine debelog crijeva na dva mjesta, kroz tijelog trećeg slabinskog
pršljena i završavao se izlaznim otvorom u lijevom slabinskom predjelu, u
nivou lijeve zadnje pazušne linije i u niovu trećeg slabinskog pršljena, pri
čemu je pravac kanala prostreline iz desna u lijevo, odozgo naniže i od
sprijeda put nazad, a koja povreda u vrijeme nanošenja, predstavlja tešku
tjelesnu povredu opasnu po život i nanešena je dejestvom projektila ispaljenog
iz ručnog vatrenog oružja. Na glavnom pretresu je pojasnio, a nakon što je
upoznat sa sadržinom odbrane optuženog, iskazom svjedoka – oštećenog i
svjedoka Đ. J. te nalazima i mišljenjima vještaka balističke, hemijske i
trasološke struke, da se oštećeni , u vrijeme zadobijanja povreda, nalazio u
nekom od uspravnih položaja tijela, okrenut desnom bočnom stranom prema ustima
cijevi vatrenog oružja i da je velika vjerovatnoća, da je oštećeni napravio
pokret tijelom u lijevo, a s obzirom na pravac kanala prostreline koji ide
lako od sprijeda put nazad jer se ulazni otvor nalazio u nivou srednje desne
pazušne linije, a izlazni otvor u nivou zadnje lijeve pazušne linije. Takodje
je naveo da je moguće da na mjestu izlazne rane ne postoje oštećenja na
odjeći, posebno što je u konkretnom slučaju, prolazeći kroz tijelo oštećenog
M, projektil u značajnoj mjeri izgubio na kintečikoj energiji jer je prošao
kroz kost (treći slabinski pršljen), organe ( bubreg, debelo crijevo) i na
kraju kroz potkožno tkivo i kožu u lijevom slabinskom predjelu, gdje je odjeća
bila natopljena krvlju, tako da je najvjerovatnije projektil ostao negdje
izmedju kože i odjeće.  
U izvještaju o analizi alkohola u krvi kod optuženog KC-a CG – Odjeljenja za
sudsku medicinu br.87 od 19.01.2011. godine, je konstatovano da je dana
08.01.2011. godine u 22,30 časova, od optuženog V.B.a uzeta krv radi
utvrdjivanja koncentracije alkohola u krvi, da bi nakon obavljene analize, kod
optuženog konstatovana koncentracija od 1,64 promila apsolutnog alkohola u
krvi, što odgovara pijanom stanju.  
Iz nalaza i mišljenja vještaka medicinske struke dr. N.K. Ki.br. 2/11 od
23.02.2011. godine i njegovog izjašnjenja na glavnom pretresu, utvrdjeno je da
se optuženi, u vrijeme odigravanja predmetnog dogadjaja, nalazio u fazi
eliminacije alkohola iz organizma, sa koncetracijom apsolutnog alkohola u krvi
od 1,86 promila, ukoliko se dogadjaj odigrao u 21,00 časova odnosno 1,79
promila, u slučaju da se dogadjaj odigrao u 21,30 časova, odnosno od 1,71
promila, u slučaju da se predmetni dogadjaj odigrao u 22,00 časa, što u svakom
slučaju odgovara pijanom stanju.  
Sud je u dokaznom postupku pribavio listing telefonskih brojeva 0... (svjedok
– oštećeni M.N.) i broja 0…..1 (optuženi V.B.) koji je bio predmet analize
vještaka elektronike i telekomunikacija B. P., iz čijeg nalaza je utvrdjeno da
je na dan 08.01.2011. godine, u periodu od 09,46 časova do 21,48 časova,
izmedju navedenih brojeva, bilo dvije komunikacije koje su obavljene u 16,57
minuta i 21,12 minuta, a ostvarene su na osnovu poziva broja 0……1 (optuženi
V.B.), ka broju 0... (oštećeni M.N.) pri čemu je tokom razgovora korisnik
broja 0... (oštećeni M.N.) bio u kretanju.  
Iz izvoda iz  kaznene evidencije na ime optuženog utvrdjeno je da je isti
osudjivan presudom Okružnog suda Titograd K.br.45/70 od 06.01.1971. godine,
zbog krivičnog djela ubistvo na mah u pokušaju iz čl. 136 u vezi čl. 16
Krivičnog zakonika, na kaznu strogog zatvora u trajanju od jedne godine i
presudom Osnovnog suda u Cetinju K.br.137/09 od 28.04.2009. godine, zbog
krivičnog djela ugrožavanje javnog saobraćaja iz čl. 339 KZ-a, uslovno dva
mjeseca zatvora na jednu godinu.  
Sud kao dokaz nije provodio službenu zabilješku Uprave policije Ispostava C.
od 08.01.2011. godine, sačinjenu od strane policijskog službenika B. N., jer
iz sadržine iste proizilazi  da se ova službena zabilješka odnosi na izjavu
koju je pomenuti policijski službenik uzeo od strane optuženog, a povodom
predmetnog dogadjaja, što se u postupku ne može koristiti kao dokaz.  
U dokaznom postupka nije vršen uvid u predmetni pištolj i dvije čaure koje su
pronadjene prilikom uvidjaja, jer optuženi nije sporio da je pištolj koji je
kritičnom prilikom predao policijskim službenicima i koji mu je oduzet,
njegovo vlasništvo i da je iz tog pištolja ispalio dva projektila.  
Cijeneći navode optužbe, odbranu optužbenog, provedene dokaze i utvrdjeno
činjenično stanje sud nalazi da je optuženi izvršio krivična djela koja mu se
stavljaju na teret na način, u vrijeme i na mjestu, kako je to bliže opisano u
izreci presude.  
Nesporno je da su optuženi i oštećeni  bili u prijateljskim odnosima, a da su
njihove porodice i nakon predmetnog dogadjaja nastavile da kontaktiraju, te da
je oštećeni neko vrijeme radio u preduzeću optuženog i da mu duguje izvjesni
novčani iznos,  a što je bio i razlog da kritične večeri dodje do susreta
optuženog i oštećenog, te da je u kritičnom periodu optuženi koristio
telefonski broj 0…..1 a oštećeni broj 0....  
Svjedok – oštećeni M.N. je u svom iskazu, kojem je u bitnom bio dosljedan
tokom čitavog postupka, naveo da ga je drugog dana Božića, tačnije 08.01.2011.
godine, dva puta putem telefona kontaktirao optuženi, tražeći od njega da mu
vrati dug, jer mu pare trebaju iste večeri, da bi se nakon drugog poziva,
dogovorio sa optuženim da se nadju naspram kuće u kojoj stanuje, a kada
optuženi bude krenuo kući, obzirom da mu je bilo poznato da mora proći
Bulevarom Crnogorskih junaka, u kojem dijelu je iskaz oštećenog potvrdjen
listingom telefonskih brojeva optuženog (0…….1) i oštećenog (0...), kao i
nalazom i mišljenjem vještaka elektronike i telekomunikacija B. P., iz kojeg
je utvrdjeno da je dana 08.01.2011. godine, optuženi dva puta pozivao
oštećenog i to u 16,57 h i 21,12 h.  
Svjedok – oštećeni dalje navodi da je optuženi sa vozilom marke “V.C”, naišao
Bulevarom Cronogorskih junaka izmedju 21,30 i 21,45 časova i naspram njegove
kuće zaustavio vozilo, nakon čega je prišao vozilu optuženog, otvorio vrata
vozača, sagnuo se i možda malo drsko ga pitao “šta je bilo B. V. noćas sa
tobom, šta hoćeš od mene”, nakon čega ga je uhvatio za rukav lijeve ruke, u
kojem trenutku se optuženi okreće na svoju desnu stranu i desnom rukom kreće
prema škafu koji se nalazi u vozilu, pa kako mu je bila poznata činjenica da
optuženi ima pištolj od kojeg se ne razdvaja, što ni optuženi nije sporio
navodeći da stalno sa sobom nosi pištolj a drži ga u vozilu, trgnu se i
izmakao od vrata vozača nekih pola metra, ispravio se i u momentu dok je bio u
tom položaju, licem okrenut prema vratima vozača i htio da napravi korak,
optuženi je iz unutrašnjosti vozila, sa mjesta vozača i kroz otvorena vrata,
desnom rukom ispalio u njegovom pravcu projektile, od kojih ga je jedan
pogodio, nakon čega je pao na asfalt na udaljenosti oko metar od vozila, a
koji navodi su potvrdjeni uvidjajnom dokumentacijom i to zapisnikom o uvidjaju
Uprave policije - Ispostava C. iz kojeg je utvrdjeno da je 08.01.2011. godine,
dežurna služba ove ispostave obaviještena da je došlo do upotrebe vatrenog
oružja na raskrsnici Bulevara Crnogorskih junaka u Cetinju, prema naselju
Humci, kojom prilikom je povrijedjen M.N., gdje su na desnoj kolovoznoj traci,
gledano iz pravca grada u pravcu naselja Bajice, pronadjene dvije pištoljske
čaure i dva traga crvene boje nalik na krv; skicom lica mjesta i
fotodokumentacijom, koja je sačinjena povodom izvršenog uvidjaja i na kojoj je
prikazan izgled mjesta na kome se odigrao predmetni dogadjaj, materijalni
tragovi koji su konstatovani uvidjajem, kao i izgled tih tragova, čime je u
potupnosti potvrdjena i sama sadržina zapisnika o uvidjaju; potvrdom o
privremeno oduzetim predmetima na ime optuženog, iz koje je utvrdjeno da je
optuženi, dežurnom službeniku policije, predao pištolj marke “CZ M-57” kalibra
7,62 mm, fabrički broj C75511 u kojem je u okviru bilo pet metaka a u ustima
cijevi jedan; izvještajem o analizi “parafinskih rukavica” broj 151/11 iz
kojeg je utvrdjeno da je na samoljepljivim folijama skinutim sa šaka optuženog
dokazano prisustvo barutnih čestica na dlanu i nadlanici lijeve šake i dlanu
desne šake, čime se ne može isključiti mogućnost da je optuženi bio povezan sa
procesom ispaljenja metka iz vatrenog oružja, te izvještajem broj 152 (1)/11
iz kojeg je utvrdjeno da je i na kožnoj jakni i sakou optuženog dokazano
prisustvo barutnih čestica, dok je na samoljepljivoj foliji koja je skinuta sa
tapacirunga prednjih lijevih vrata vozila marke “V. c.” reg. oznaka CT –,
dokazano prisustvo jedne barutne čestice,  pa kako se u konkretnom slučaju
radi o pištolju čiji je domet barutnih čestica do 90 cm, iste se mogu naći i
na predmetima koji se nalaze u neposrednoj blizini lica koje je pucalo, u
konkretnom slučaju na tapacirungu lijevih vrata vozila koja su otvorena, kako
to proizilazi iz iskaza oštećenog i odbrane optuženog, u momentu dok optuženi
sa sjedišta vozača u pravcu oštečenog ispaljuje projektile.  
Iskaz oštećenog  potvrdjuje i svjedok Đ. J., koji je kritične večeri, negdje
oko 21,30 časova,  na raskrsnici Bulevara Crnogorskih junaka, prema naselju
Humci, u lijevoj saobraćajnoj traci bulevara, vidio zaustavljeno vozilo plave
boje,  tzv. “p. a.” koje je prednjim dijelom bilo okrenuto prema Bajicama, a
sa lijeve strane vozila, primijetio je jednog čovjeka kako stoji pored vrata
vozača, na nekih pola metra udaljenosti, nakon čega čuje dva pucnja, a da je
poslije prvog pucnja, čovjek o kojem je govorio i dalje stajao, da bi poslije
drugog pucnja pao na cestu pored vozila, kada se vozilo “p.” pokreće i
udaljava prema Bajicama, pri čemu lice koje je stajalo, tokom tih nekoliko
sekundi koliko ga je posmatrao, a prije nego što je pao na asfalt, nije
pravilo nikakve pokrete. I svjedoci F. A. i P.Z., u okviru onoga što su
kritičnom prilikom zapazili, u bitnom istovjetno prikazuju položaj oštećenog u
odnosu na vozilo optuženog, pa svjedok F. A. navodi da je na pomenutoj
raskrsnici primijetio jedno vozilo plave boje, a pored istog, na oko jedan
metar, jednog čovjeka koji leži na cesti i to naspram srednjeg lijevog bočnog
dijela plavog vozila, a svjedok P.Z. navodi da je nakon zaustavljanja svog
vozila, zajedno sa F. A. krenuo prema kraju raskrsnice, gdje se nalazio čovjek
koji  je ležao na asfaltu.  
Optuženi je u pravcu oštećenog, kritičnom prilikom, ispalio dva projektila iz
pištolja marke “CZ” kalibra  7,62 mm, fabrički broj C-75511, a što je
utvrdjeno iz potvrde o privremeno oduzetim predmetima na ime optuženog,u kojoj
potvrdi je konstatovano da je upravo ovaj pištolj oduzet od optuženog, što
isti nije ni sporio,  te izvještaja o balističkom vještačenju Uprave policije
– Forenzički centar Danilovgrad broj 149/11 u kojem je konstatovano da je
vještačenjem pomenutog pištolja i dvije pištoljske čaure koje su pronadjene na
mjestu dogadjaja, utvrdjeno da su ove dvije čaure ispaljene iz predmetnog
pištolja.  
Evidentno je da je svjedoka – oštećenog M.N.a pogodio jedan projektil, obzirom
da je iz medicinske dokumentacije na ime oštećenog i nalaza i mišljenja
sudskog vještaka medicinske struke, utvrdjeno da je oštećeni zadobio jednu
prostrelnu ranu u predjelu grudnog koša i trbuha, čiji ulazni otvor se nalazio
u predjelu desne polovine grudnog koša, u nivou desne srednje pazušne linije i
u nivou desetog rebra sa desne strane i isti se kanalom nastavlja kroz desni
bubreg, zid desne polovine debelog crijeva na dva mjesta, kroz tijelo trećeg
slabinskog pršljena i završava se izlaznim otvorom u lijevom slabinskom
predjelu, u niovu lijeve zadnje pazušne linije i trećeg slabinskog pršljena, a
pravac kanala prostreline je iz desna u lijevo, odozgo naniže i lako od
sprijeda put nazad, a koja povreda u vrijeme nanošenja predstavlja tešku
tjelesnu povredu opasnu po životu i nanešena je dejstvom projektila ispaljenog
iz ručnog vatrenog oružja, a što se izmedju ostalog potvrdjuje i izvještajem o
trasološkom vještačenju broj 150/11 i izjašnjenjem vještaka trasologa D. G.,
iz kojeg je utvrdjeno da je na svim odjevnim predmetima oštećenog konstatovano
samo jedno oštećenje i to na prednjoj strani, i to oštečećnje čija je
relativna veličina 0,6 cm a koje se nalazio na 21 cm od donje ivice džempera i
5 cm od desnog šava, oštećenje čija je relativna veličina 0,7 cm, koje se
nalazilo na 22 cm od donje ivice dukserice i 5 cm od desnog šava i oštećenje
čija je relativna veličina 0,5 cm i koje se nalazilo na 23 cm od donje ivice
majice i 6, 2 cm od desnog šava, a što po lokaciji odgovara ulaznom otvoru
prostreline koju je zadobio oštećeni, odnosno desna polovina grudnog koša i
trbuha, dok tragovi tečnosti nalik na krv, koji su uočeni na zadnjoj strani
pomenute garderobe, a u predjelu lijevog bubrega, po lokaciji odgovaraju
izlaznoj rani, odnosno lijevom slabinskom predjelu, u nivou lijeve zadnje
pazušne linije i trećeg slabinskog pršljena, pri čemu su naprijed konstatovana
oštećenja na odjevnim predmetima oštećenog karakteristična za oštećenja koja
nastaju usljed prolaska ispaljenog projektila iz vatrenog oružja.  
Opisujući svoj položaj u momentu ispaljenja projektila, oštećeni je naveo da
se nalazio na nekih pola metra udaljenosti od vozila optuženog, u uspravnom
položaju, licem okrenutim prema vozilu optuženog, a misli da je htio i da
napravi korak, dok je optuženi ispalio projektile iz sjedećeg položaja, a sa
mjesta vozača, i to desnom rukom, kroz otvorena vrata na vozilu, a što po
mišljenju vještaka balističke struke M. M. može da odgovara ovoj poziciji,
kada se čaure odbijanjem od neke prepreke, kao što su vrata od vozila, mogu
naći na fiksiranim pozicijama, pri čemu ruka sa pištoljem mora da bude van
vozila ili na samoj liniji koja razdvaja spoljašnjost i unutrašnjost vozila, a
cijev pištolja mora biti paralelno sa uzdužnom osom vozila, prema nazad, što
je potvrdio i sudski vještak medicinske struke dr. N. K. objašnjavajući da je
oštećeni, u vrijeme zadobijanja povrede, nalazio u nekom od uspravnih položaja
tijela, okrenut desnom bočnom stranom prema ustima cijevi vatrenog oružja, a
velika je vjerovatnoća da je napravio i pokret tijelom u lijevo, jer je pravac
kanala prostreline lako od sprijeda put nazad, pri čemu se ulazni otvor nalazi
u nivou srednje desne pazušne linije, a izlazni otvor u nivou zadnje lijeve
pazušne linije, sa čime se izmedju ostalog složio vještak balističke struke,
jer se blagim saginjanjem tijela oštećenog, što može biti ovaj pokret tijelom
u lijevo, može obezbijediti horizontala, kao i suprotni smjer prostreline i
nije neophodno da cijev pištolja bude okrenuta naniže. Svjedok - oštećeni je
rekao da misli da je htio da zakorači neposredno prije ispaljenja projektila,
pa imajući u vidu naprijed navedena izjašnjenja vještaka očigledno je da je
taj korak i napravio što u svakom slučaju znači pokret tijelom, pri čemu se
isto moralo blago sagnuti.  
Iz izvještaja o utvrdjivanju daljine pucanja broj 152/11, utvrdjeno je da na
dostavljenog garderobi vlasništvo oštećenog, nije dokazano prisustvo barutnih
čestica, pa ukoliko su oštećenja koja su konstatovana na ovoj garderobi
nastala od projektila iz vatrenog oružja, tada su usta cijevi bila na
rastojanju većem od 90 cm do istog. Medjutim, vještak hemijske struke I. Lj.
je objasnila da kada se puca na rastojanjima od pola metra i kraćim, može da
se desi da na garderobi lica na koje je pucano ne ostanu barutne čestice, a
što zavisi od položaja tijela osobe koja je upotrijebila vatreno oružje,
položaja ruke u kojoj je držao pištolj, kao i samog pištolja, pa imajući u
vidu da je oštećeni od vozila bio udaljen, po njegovoj procjeni oko pola
metra, po procjeni svjedoka Đ. oko pola metra do metar, a po svjedoku F. A.
oko metar, da se optuženi nalazio na mjestu vozača, sa kojeg je desnom rukom
ispalio projektile u pravcu oštećenog, pri čemu je ruka sa pištoljem morala
biti van vozila ili na samoj liniji koja spaja spoljašnjost i unutrašnjost
vozila, kako je to objasnio vještak balističke struke, to je u ovoj situaciji
faktička razdaljina izmedju usta cijevi i garderobe oštećenog morala biti veća
od 90 cm.  
Svjedok – oštećeni na glavnom pretresu nije mogao da se sjeti da li se u
telefonskom razgovoru koji je vodio sa optuženim dogovorio sa istim da ga
sačeka, a ne sjeća se ni da se sagnuo i uhvatio optuženog za rukav, u kojem
dijelu nije mogao da potvrdi da li se dogadjaj odigrao onako kako je izjavio
istražnom sudiji ili onako kako je izjavio na glavnom pretresu. Svjedok –
oštećeni je u istražnom postupku saslušan 27.05.2011. godine, znači nakon
relativno kraćeg vremena od momenta povređivanja, dok je svoj iskaz na glavnom
pretresu dao 27.09.2011. godine, devet mjeseci nakon predmetnog dogadjaja, pa
je za sud logično da se zbog proteka vremena odredjenih detalja nije mogao
sjetiti, a da je kod istražnog sudije te detalje mogao i jeste pomenuo u kojem
dijelu je njegov iskaz i prihvatio kao istinit, a koji je izmedju ostalog u
skladu sa svim provedenim dokazima tokom postupka.  
Optuženi u svojoj odbrani navodi da je oštećeni M kritične večeri kod sebe
imao pištolj i da ga je desnom rukom uhvatio za džemper i košulju, govoreći mu
“šta ti tražiš od mene”, nakon čega je on dohvatio svoj pištolj, koji se
nalazio  u zaštitniku od sunca, repertirao ga tako što je povlačio cijev
pištolja o metalnu površinu koja se nalazi izmedju mjesta vozača i suvozača, i
tako otkočio oroz, da bi sa te pozicije, okrećući cijev pištolja u vis, pucao
u lijevu stranu kroz otvorena vrata na kojima je bio oštećeni, ali nekih pola
metra od njega, da ga ne bi pogodio, a da je do ispaljenja drugog projektila
došlo sa istog mjesta, mimo njegove volje, jer je držao prst na obaraču.  
Ovkavi navodi odbrane optuženog  u cjelosti su opovrgnuti provedenim dokazima
i to kako iskazom svjedoka – oštećenog, koji tvrdi da kritične večeri nije
imao pištolj, tako i iskazom svjedoka Đ. J. koji je naveo da je čovjek koga je
vidio pored zaustavljenog vozila samo stajao ne praveći nikakve pokrete, nakon
čega dolazi do ispaljenja jednog, pa drugog projektila, svjedoka F. A. koji je
vidio čovjeka koji leži na cesti, na oko metar od vozila optuženog i svjedoka
P.Z.a koji je primijetio čovjeka koji je ležao na asfaltu, i iz čijih iskaza
je evidentno da oštećeni kod sebe nije imao pištolj, jer bi ga ovi svjedoci
zasigurno vidjeli kod oštećenog da ga je prethodno držao u ruci, obzirom da su
ga našli na asfaltu kako leži, dok je iz medicinske dokumentacije i nalaza i
mišljenja vještaka medicinske struke utvrdjeno je da je oštećeni tom prilikom
zadobio teške tjelesne povrede, zbog kojih očigledno nije mogao da se kreće,
pa ni da ustane, već su mu u tome pomogli naprijed navedeni svjedoci, koji su
ga ubacili u vozilo i odvezli do bolnice radi ukazivanja pomoći.  
Oštećeni negira da je optuženog  hvatao za džemper i košulju, stiskajući ga za
garderobu, a izjavio je da ga je povukao samo za rukav, nakon čega ga je odmah
pustio. Čak i da se ovo hvatanje i stiskanje za garderobu optuženog, može
smatrati napadom od strane oštećenog prema optuženom, nakon što je optuženi
dohvatio svoj pištolj, oštećeni se udaljio od vozila, čime je ovaj evenutalni
napad od oštećenog prestao, a to je utvrdjeno kako iz iskaza svjedoka –
oštećenog, tako i iz iskaza svjedoka Đ. J. koji navodi da je pored vozila
optuženog, na pola metra do metar, vidio jednog čovjeka kojeg je kasnije
prepoznao kao oštećenog, kako stoji i ne pravi nikakve pokrete, nakon čega
čuje jedan, pa drugi pucanj, da bi poslije ovog drugog pucnja oštećeni pao na
kolovoz, te svjedoka F. A. koji je čovjeka koji je ležao na cesti uočio na oko
jedan metar udaljenosti od vozila u kojem se nalazio optuženi i to naspram
srednjeg lijevog bočnog dijela.  
Osim toga, ukoliko je optuženi repertirao svoj pištolj, na način kako je to u
odbrani objasnio, i sa pištoljem koji se nalazio u desnoj ruci sa mjesta
izmedju sjedišta vozača i suvozača, ispalio predmetne projektile, u tom
slučaju bi se čaure morale naći unutar vozila, kako je to u svom izjašnjenju
na glavnom pretresu objasnio vještak balističke struke, a ne van vozila na
asfaltu gdje su čaure i pronadjene, a kako je to konstatovano u uvidjajnoj
dokumentaciji. Nakon ovakvog izjašnjenja vještaka balističke struke, optuženi
je promijenio ovaj dio svoje odbrane navodeći da je ustvari pucao rukom
naslonjenom na otvoren prozor vozača, koji je bio spušten do kraja i kroz koji
ga je oštećeni hvatao rukama za garderobu, pa je više nego očigledno da je
optuženi na ovaj način htio da svoju odbranu učini vjerodostojnijom,
uskladjujući se ja sa navodima vještaka da su se čaure ispaljene iz njegovog
pištolja mogle naći na asfaltu, jedino ako se ruka s pištoljem nalazila van
vozila ili na samoj liniji koja razdvaja spoljašnjost i unutrašnjost vozila.
Osim toga  za sud je malo vjerovatno, pa čak i nemoguće, da optuženi, kako on
kaže, naslanja ruku na otvoren prozor vozača u trenutku kada se oštećeni
nalazi sa druge strane vrata i kroz otvoren prozor ga hvata rukama za
garderobu, dok optuženi sjedi na mjestu vozača a pištolj mu je u desnoj ruci.  
I navodi odbrane optuženog, da su ga sa telefona oštećenog, više puta pozivala
neka lica koja su mu “svašta” govorila, je i u ovom dijelu opovrgnuta
listingom telefonskih brojeva optuženog i oštećenog i nalazom i mišljenjem
vještaka elektronike i telekomunikacija, iz kojih je utvrdjeno da su
08.01.2011. godine izmedju optuženog i oštećenog postojale dvije komunikacije
i da je u oba slučaja optuženi pozivao oštećenog.  
Oštećeni navodi da je mjesto gdje se odigrao predmetni događa ravno, bez
uzbrdice, a što posredno potvrđuje i svjedok Đ. J. koji je, opisujući ono što
je kritične večeri vidio, naveo da je u momentu ispaljivanja projektila vozilo
optuženog bilo zaustavljeno, znači nije se kretalo, čime su opovrgnuti i ovi
navodi odbrane optuženog da je do ispaljenja drugog projektila došlo slučajno,
jer se vozilo pokrenulo i otišlo unazad.  
Iz izvještaja o analizi alkohola u krvi kod optuženog  i nalaza i mišljenja
vještaka medicinske struke dr. N. K. i njegovog izjašnjenja na glavnom
pretresu, utvrdjeno je da se optuženi u vrijeme odigravanja predmetnog
dogadjaja, nalazio u fazi eliminacije alkohola iz organizma, sa koncentracijom
apsolutnog alkohola u krvi o 1,86 promila, ukoliko se dogadjaj odgirao oko
21,00 časova, odnosno 1,79 promila u slučaju da se odigrao u 21,30 časova,
odnosno 1,71 promil, u slučaju da se predmetni dogadjaj odigrao u 22 časa, što
u svakom slučaju odgovara pijanom stanju. Činjenica da je optuženi kritične
večeri bio u alkoholisanom stanju, za sud je bez uticaja, imajući u vidu
ponašanje optuženog prije, u vrijeme i nakon izvršenja krivičnog djela, da
optuženi rekonstruiše čitav dogadjaj, detaljno opisujući kako se isti odigrao,
da sam odlazi u prostorije policije i predaje pištolj iz kojeg je ispalio
projektile u pravcu oštećenog i pri tome se brani da je u optuženog pucao zato
što je ovaj kod sebe imao pištolj i što ga je napao.  
Iz iskaza svjedoka – oštećenog i svjedoka Đ. J., što na kraju ne spori ni
optuženi, proizilazi da se predmetni dogadjaj odigrao oko 21,30 časova, pa je
sud u pogledu vremena izvršenja krivičnog djela precizirao činjenični opis
izreke presude.  
Dakle, imajući u vidu naprijed utvrdjeno činjenično stanje, za sud je
nesumnjivo utvrdjeno da je dana 08.01.2011. godine, oko 21,30 časova u
Cetinju, u Bulevaru Crnogorskih junaka, a u blizini raskrsnice sa ulicom
Jaroslava Černaka, optuženi iz pištolja marke “Crvena zastava M572” kalibra
7,62 mm, fabrički broj  C-75511, iz svog zaustavljenog vozile i sa sjedišta
vozača, ispalio dva projektila u pravcu oštećenog, od kojih ga je jedan
projektil pogodio u predjelu grudnog koša, nanoseći mu tešku tjelesnu povredu
u vidu rane prostreline. Postupajući na naprijed opisani način, optuženi je
bio svjestan da ispaljujući dva projektila u pravcu oštećenog, koji se nalazio
na oko metar od njega, istog može lišiti života, ali je to i htio, postupajući
u konkretnom slučaju sa direktnim umišljajem, pri čemu se izostanak posledice,
lišenje života oštećenog, ne može pripisati volji i htjenju optuženog, pa su
se u njegovim radnjama stekli svi bitni elementi bića krivičnog djela ubistvo
u pokušaju iz čl. 143 u vezi čl. 20 KZ-a, za koje djelo ga je oglasio krivim.  
Optuženi ne spori da je dana 08.01.2011. godine u Cetinju, nosio vatreno
oružje – pištolj marke “Crvena zastava M572” kalibra 7,62 mm, fabrički broj
C-75511 koji se nalazio u njegovom putničkom motornom vozilu marke “V C” reg.
br. CT –, za koji je rekao da ga nosi radi svoje lične bezbjednosti i uvijek
ga drži u pomenutom vozilu, dok je iz izvještaja o balističkom vještačenju
br.149/11, utvrđeno da je predmetni pištolj ispravan i funkcionalan i da je iz
istog pucanao, nakon čega cijev nije čišćena.  
Odredbom čl. 11 Zakona o oružju propisano je da je zabranjeno nošenje oružja
na javnom mjestu, a javno mjesto u smislu ovog zakona, smatra se izmedju
ostalog i ulica.  
U konkretnom slučaju optuženi je bio svjestan da postupa suprotno odredbi čl.
11 Zakona o oružju, jer je na javnom mjestu – Bulevaru Crnogorskih junaka u
Cetinju, nosio predmetno vatreno oružje koje se nalazilo u vozilu sa kojim je
upravljao, znajući da je to zabranjeno, ali je to i htio, iz razloga lične
bezbjednosti kako navodi, pa je u konkretnom slučaju postupao sa direktnim
umišljajem, čime su se u njegovim radnjama stekli svi bitni elementi bića
krivičnog djela nedozvoljeno držanje oružja i eksplozivnih materija iz čl. 403
st. 1 KZ-a, za koje djelog a je sud oglasio krivim.  
Odlučujući o visini kazne koju će izreći optuženom sud je cijenio sve
okolnosti koje utiču da kazna bude manja ili veća , pa je kao otežavajuću
okolnost na strani optuženog cijenio da je isti ranije osudjivan zbog
istovrsnog krivičnog djela, kako je to utvrdjeno iz izvoda iz kaznene
evidencije na ime optuženog, a kao olakšavajuće okolnosti cijenio je: lične
prilike optuženog i to starosnu dob u vrijeme izvršenja krivičnog djela (69
godina), njegovo narušeno zdravstveno stanje, porodične prilike, koje se
ogledaju u tome da se radi o porodičnom čovjeku koji je oženjen i otac troje
djece, da je vlasnik firme DOO “V”, da se oštećeni nije pridružio krivičnom
gonjenju, upravo iz korektnih odnosa optuženog i njegove porodice prema njemu
i njegovoj porodici dok se nalazio na liječenju, kao i to da je djelo ostalo u
pokušaju, kada zakon predvidja da se učinilac može blaže kazniti, pa je
optuženom, shodno odredbi čl. 48 st. 1 KZ-a, prethodno utvrdio kazne zatvora,
i to za krivično djelo ubistvo u pokušaju iz čl. 143 u vezi čl. 20 KZ-a, kaznu
zatvora u trajanju od tri godine, a za krivično djelo nedozvoljeno držanje
oružja i eksplozivnih materija iz čl. 403 st. 1 KZ-a, kaznu zatvora u trajanju
od dva mjeseca, ispod granice propisane zakonom za oba krivična djela, pa ga
je primjenom odredbe čl.  48 st. 2 tač. 2 KZ-a osudio na jedinstvenu kaznu
zatvora u trajanju od tri godine i jedan mjesec, koja je srazmjerna stepenu
njegove krivice i težine počinjenog djela, i predstavlja onu mjeru koja je
neophodno potrebna za postizanje svrhe kažnjavanja iz čl. 32 KZ-a, u okviru
opšte svrhe izricanja krivičnih sankcija iz čl. 4 st. 2 KZ-a, odnosno da
optuženi ubuduće neće činiti krivična djela, te da će se na ovaj način i na
druge uticati da krivična djela ne čine. Sud jeste cijenio kao otežavajuću
okolnost raniju osudjivanost optuženog, izmedju ostalog i za istovrsno
krivično djelo, ubistvo na mah u pokušaju iz čl. 136 u vezi čl. 16 Krivičnog
zakonika, ali ona nije imala odlučujući karakter prilikom blažeg kažnjavanja
optuženog, sa razloga što presuda za ovo djelo datira iz 1971. godine, što
znači da je od izvršenja ovog krivičnog djela proteklo 40 godina.  
Shodno odredbi čl. 51 KZ-a, optuženom će se u izrečenu kaznu zatvora uračunati
i vrijeme provedeno u pritvoru od 08.01.2011. godine do 28.10.2011. godine.  
Shodno odredbi čl. 75 Krivičnog zakonika, optuženom je izrečena i mjera
bezbjednosti oduzimanje predmeta i to pištolj marke “Crvena zastava M 57”,
kalibra 7,62 mm, fabrički broj C – 75511, jer se u konkretnom slučaju radi o
predmetu koji je upotrijebio za izvršenje oba krivična djela, a sve u cilju da
se otklone stanja da optuženi ubuduće ne vrši krivična djela, a u okviru opšte
svrhe krivičnih sankcija propisane čl. 4 st. 2 KZ-a.  
Odluka o troškovima donijeta je shodno odredbi čl. 226 i 229 ZKP-a, a isti se
odnose na troškove  i nagradu za medicinsko vještačenje, po vještaku dr. N. K.
u iznosu od 71,50 €, 27,50 € i 60,50 €, troškove i nagradu za hemijsko
vještačenjea po vještaku hemijske struke I. Lj. u izsnou od 60,50 €, troškove
i nagradu za trasološko vještačenje po vještaku trasologu D. G. u iznosu od
60,50 €, troškove i nagradu za balističko vještačenje po vještaku balističke
struke Mi. M. u iznosu od 60,50 €, troškove i nagradu za vještačenja listinga
po vještaku elektronike i telekomunikacija B. P. u iznosu od 71,50 €,kao i na
ime nagrade braniocu po službenoj dužnosti u predkrivičnom postupku, advokatu
R. B.Fu iznosu od 250,00 €, što ukupno iznosi  662,50 €, dok je paušal u
iznosu od 100 €, odredjen imajući u vidu složenost i dužinu trajanja postupka,
kao i imovinske prilike optuženog, što je sve dužan platiti u roku od 15 dana
po pravosnažnosti presude, pod prijetnjom prinudnog izvršenja.  
Sud je cijenio i ostale provedene dokaze, ali je našao da nisu od uticaja na
drugačiju odluku suda.  
Na osnovu izloženog, a  shodno odredbi čl. 374 ZKP-a, odlučeno je kao u izreci
presude.  
VIŠI SUD U PODGORICI
Dana, 28.10.2011. godine  
                                                                                      PREDSJEDNIK VIJEĆA – SUDIJA  
                                                                                                    Vesna Moštrokol, s.r.

PRAVNA POUKA:Protiv ove presude dozvoljena je žalba Apelacionom sudu Crne Gore
u roku od 15 dana od dana prijema pismenog otpravka iste, a preko ovog suda.  
Tačnost otpravka ovjerava namještenik suda
Anka Raković  