K.br.197/08  
U IME NARODA
VIŠI SUD U PODGORICI, kao prvostepeni krivični, u vijeću sastavljenom od
sudije Slavke Vukčević, kao predsjednika vijeća i sudije Nataše Božović i
sudija porotnika Ramović Dragana, Dulović Jovana i Spasoja Cicmila, kao
članova vijeća, uz učešće namještenika Vinke Rakočević kao zapisničara, u
krivičnom predmetu protiv optuženih A. DŽ., koga po službenoj dužnosti brani
J. Đ., advokat iz Podgorice, K. M. koju po službenoj dužnosti brani V. H.,
advokat iz Podgorice i A.A.koju po službenoj dužnosti brani S. Đ., advokat iz
Podgorice, zbog krivičnog djela trgovina ljudima iz čl.444 st.6 u vezi st.1 i
3 Krivičnog zakonika, a u odnosu na optuženog A Dž i zbog krivičnog djela
silovanje u produženom trajanju iz čl.204 st.3 u vezi st.1 u vezi čl.49
Krivičnog zakonika, po optužnici Višeg državnog tužioca u Podgorici
Kt.br.70/08 od 09.07.2008.godine, koju je na glavnom pretresu zastupala
Jovićević Sanja zamjenik VDT-a iz Podgorice, nakon održanog glavnog i javnog
pretresa dana 07.02.2011.godine, u prisustvu stranaka i branioca optuženog sem
optužene K M kojoj se sudilo u odsustvu, nakon tajnog vijećanja i glasanja
donio je, a dana 16.02.2011.godine i  javno objavio  
                                                     P R E S U D U

Optuženi:  
1. A DŽ, , rodjen......godine u selu Ž., Opština Pr., sa prebivalištem u
mjestu rodjenja - ul...K., majstor u gradjevinarstvu, oženjen, bez djece,
završio osnovnu školu, vojsku nije odslužio, srednjeg imovnog stanja, ranije
osuđivan i to presudom Okružnog suda u Prizrenu P.nr.36/99, zbog krivičnog
djela lišavanje slobode iz čl.63/1 KZJ na kaznu zatvora u trajanju od  3 (tri)
mjeseca,  u pritvoru od 11.04.2008.godine od 16,00 časova pa nadalje dok isti
bude trajao,  
2. K M,, rodjena.....godine u mjestu T., Opština P., gdje je i stalno
nastanjena, Albanka, ranije neosuđivana i  
3. A A., rodjen........godine u P., sa prebivalištem u mjestu rodjenja,
domaćica, udata, bez djece, završila osnovnu školu, lošeg imovnog stanja,
ranije neosuđivana, u pritvoru od 11.04.2008.godine od 16,00 časova pa nadalje
dok isti bude trajao  
                                                           K R I V I   S U

Zato što su:  
1. Okrivljeni A D, K M i A A,  
u periodu od neutvrđenog dana septembra mjeseca do novembra 2007.godine u
Prizrenu-Kosovo i Ulcinju, djelujući na organizovan način, silom i dovodjenjem
u zabludu, prevezli i držali u cilju dovodjenja u položaj sluge, maloljetnu G
A, na način što su, neutvrdjenog dana septembra mjeseca 2007.godine iz Ulcinja
došli u Prizren kako bi putem prevare doveli u Ulcinj oštećenu G A i radno je
eksploatisali, kojom prilikom ju je okrivljena K obmanom navela da iz svog
sela Pećani dodje u Prizren, u stan okrivljenih A D i A, gdje joj je rekla da
će da idu na jedan dan u Ulcinj, što oštećena nije prihvatila, zbog čega ju je
tukla i nije joj dozvolila da izadje iz stana, a sledećeg dana, nakon što su
pribavili ličnu kartu na ime punoljetnog lica K L, vozilom kojim je upravljao
A D, prevezli su je preko graničnog prelaza Kula u Crnu Goru, kojom prilikom
joj je optuženi A D naredio da se pravi da spava i službenim licima na prelazu
pokazao ličnu kartu K L, lažno predstavljajući da je to lična karta oštećene,
da bi je po dolasku u Ulcinj, ne prijavljujući njen boravak nadležnom organu,
smjestili u zajedničkom stanu, a zatim ju je A D zaposlio kao konobaricu u
ugostiteljskom objektu "Kasandra", gdje je oštećena ostvarivala  zaradu u
iznosu od po 10 eura za radni dan, koji novac su joj okrivljeni oduzimali, a
obezbjedjivali su joj samo smještaj i oskudnu ishranu  
- čime su izvršili krivično djelo trgovina ljudima iz čl.444. stav 6. u vezi
stava 1. i 3. Krivičnog zakonika.  
2. Okrivljeni A D, u periodu od septembra do novembra 2007.godine, u Ulcinju,
upotrebom sile i prijetnjom, iz tri navrata prinudio na obljubu maloljetnu G
A, na način što je prvi put zaprijetio oštećenoj da će je tući ako ne pristane
na polni odnos, pa je ona iz straha pristala, nakon čega je izvršio obljubu
nad njom, da bi drugi put, kada oštećena nije pristala, uhvatio je za kosu i
bacio na beton, i metalnom šipkom je udarao po tijelu, pa kada je tako slomio
njen otpor izvršio je obljubu, dok joj je treći put ponovo zaprijetio
batinama, što je kod oštećene izazvalo strah, zbog kojeg nije bila sposobna da
pruži otpor,  nakon čega je izvršio obljubu,  
- čime je izvršio krivično djelo silovanje u produženom trajanju iz čl.204
st.3. u vezi st.1. u vezi čl.49 Krivičnog zakonika.  
Pa sud optuženom A D primenom navedenih zakonskih odredbi te čl.2,4,5,32,36 i
42 te čl.45 i 46 u odnosu na krivično djelo trgovina ljudima kao i čl.48 st.1
Krivičnog  zakonika  prethodno utvrdjuje:  
- za krivično djelo trgovina ljudima iz čl.444 st.6 u vezi st.1 i 3 KZ kaznu
zatvora u trajanju od 3 (tri) godine  
- za krivično djelo silovanje u produženom trajanju iz čl.204 st.3 u vezi
st.1 u vezi čl.49 Krivičnog zakonika, kaznu zatvora u trajanju od 4 (četiri)
godine  
Pa sud optuženog A D primjenom čl.48 st.2 i 51 KZ,  te K M i Ademaj A
primjenom navedene zakonske odredbe (čl.444 st.6 u vezi st.1 i 3 KZ) te
članova 2,4,5,32,36, 42, 45 i 46 KZ a u odnosu na optuženu A A i primenom
čl.51 KZ, te primjenom članova 199, 202 i 364 Zakonika o krivičnom postupku  
                                                      O S U DJ U J E

Optuženog A D na jedinstvenu kaznu zatvora u trajanju od 6 (šest) godina, u
koju kaznu mu se uračunava vrijeme provedeno u pritvoru od 11.04.2008.godine
pa nadalje dok isti bude trajao.  
Optuženu K M na kaznu zatvora u trajanju od 3 (tri) godine i  
Optuženu A A na kaznu zatvora u trajanju od  3 (tri) godine u koju kaznu joj
se uračunava vrijeme provedeno u pritvoru od 11.04.2008.godine pa nadalje dok
isti bude trajao.  
Dužni su optuženi da na ime troškova krivičnog postupka uplate ovom sudu i to
optuženi A Dž iznos od 4.087,50 eura, optužena K M iznos od 2337,50 eura i
optužena A A iznos od 3525 eura u roku do 15 dana od dana  pravosnažnosti
presude, pod prijetnjom prinudnog izvršenja.  
                                                 O b r a z l o ž e nj e

Optužnicom Višeg državnog tužioca u Podgorici Kt.br.70/08 od
09.07.2011.godine, optuženim A D, A A i K M stavljeno je na teret da su
izvršili krivično djelo trgovina ljudima iz čl.444 st.6 u vezi st.1 i 3
Krivičnog zakonika, a optuženom A Dž i krivično djelo silovanje u produženom
trajanju iz čl.204 st.3 u vezi st.1 u vezi čl.49 Krivičnog zakonika. Zastupnik
optužbe je u završnim riječima u svemu ostala pri podnijetoj optužnici
smatrajući da je provedenim dokazima nesumnjivo utvrdjeno da su optuženi
izvršili krivična djela stavljena im na teret pa je predložila sudu da
optužene oglasi krivim i kazni po zakonu.  
Shodno rješenju Višeg suda u Podgorici Kv.br.155/09 od 11.o5.2009.godine
optuženoj K M je suđeno u odsustvu, jer je isti bila nedostupna državnim
organima, a postojali su naročito važni razlozi da joj se sudi u odsustvu.  
Optuženi A Dž je u svojoj odbrani pred ovlašćenim službenim licem policije
naveo da je porijeklom sa Kosova iz Prizrena, te da je prvi put došao u Crnu
Goru u Ulcinj o2.aprila 2007.godine sa grupom od oko pet lica da bi se
zaposlili kao gradjevinski radnici u naselju Štoj u Ulcinju, da bi se nakon
tri mjeseca ova lica vratila nazad a on je ostao da i dalje radi. Tokom prva
tri mjeseca boravka u Ulcinju otprilike dva puta je išao za Prizren a jedne
prilike je doveo sa sobom i njegovu suprugu Akoja od tada stalno boravi u
Ulcinju. Od početka aprila kada je došao u Ulcinj često je posjećivao kafanu
"Kasandra" gdje je upoznao braću Ai D koji su bili vlasnici ovog lokala i
često je sa njima sjedio zajedno, pio piće i dogovarao se o poslovima. K M
upoznao je u Prizrenu u jednom lokalu. Sjeća se da ga je jedne prilike
zamolila da podje sa njim u Ulcinj kako bi našla posao kao konobarica . Za
vrijeme njegovog boravka na Kosovu sa istom je bio u emotivnoj vezi i imao
intimne odnose i pored bračne zajednice sa suprugom A. Nakon što su se
dogovorili da podju za Crnu Goru krenuli su zajedno, on, njegova supruga A i
njegova tadašnja ljubavnica M sa njegovim vozilom "Ford sijera" bijele boje,
kosovskih tablica. Po dolasku u Ulcinj smjestili su se u stan u koji je prije
toga boravio. M je dva dana bila bez posla pa je on pitao da li želi da radi
te ako želi da joj može naći posao kod svog prijatelja u kafani "Kasandra"
nakon čega se sa D i dogovorio da ona radi u ovoj kafani kao konobarica.
Cijelo to vrijeme ona je stanovala kod njega i nije mu poznato na koji način
je bila isplaćivana za svoj rad, a on nije uzeo od nje novac na račun toga što
je doveo da radi u "Kasandru" već je to uradio iz prijateljskih odnosa prema
D. M je radila u Kasandri otprilike oko mjesec ipo dana.  U septembru mjesecu
2007.godine na inicijativu M pošli su za Kosovo sa namjerom da dovedu L koju
ranije nije poznavao a koju je M kako mu je rekla znala iz grada. Kada su
pronašli Ldogovorili su se da idu za Crnu Goru, odnosno M se dogovorila sa
njom i rekla joj razlog zbog čega treba da idu za Ulcinj pa su se svi zajedno,
dakle on, M i L  uputili  njegovim vozilom "Ford sijera" u Ulcinj, preko
graničnog prelaza Kula i Rožaja i tada sa njima nije bila njegova  žena A.
Nije znao da je L tada bila maloljetna jer da je to znao ne bi se toga
prihvatio. Kada su stigli u Štoj smjestili su se u stan u kojem je on
prethodno boravio sa svojom suprugom i M da bi se potom njih četvoro preselili
u kuću D S. Odmah sjutra dan Lje počela da radi u kafani Kasandra u kojoj je
radila i M i tamo je radila otprilike oko mjesec dana. Istakao je to da za
izvršenu uslugu njegovog odlaska u Prizren i povratka za Ulcinj kako za slučaj
M tako i za slučaj L nije imao nikakvu novčanu nadoknadu od D .Nije mu poznato
kako je L bila plaćena. L i M su stanovale sa njim i njegovom suprugom tako
što su on i njegova supruga boravili u jednoj prostoriji a one u drugoj.
Poznato mu je da je L za vrijeme njenog boravka u Ulcinju imala momka koji se
zove Z D i koji je bliži rodjaj D D a i M je imala momka tj.bila je u
emotivnoj vezi sa D D koji je suvlasnik kafane Kasandra a imala je i još
jednog momka.  Za vrijeme boravka u Ulcinju nije imao seksualne odnose sa
suprugom i zajedno ili M zajedno. Dešavalo se da L i M nekada noće negdje
drugo ali mu nije bilo poznato gdje i sa kime. Nikada nije primoravao ni L ni
M na seksualne odnose sa drugim osobama niti je uzimao njihov zaradjeni novac
koji im je davao D za njihov rad u kafani Kasandra ili novac koji su one imale
od drugih osoba. Inače L i M je primio da žive sa njim i njegovom suprugom u
drugoj sobi jer su one insistirale na tome i iz sažaljenja. Sjeća se da mu je
jedne prilike kada je slučajno došao u kafanu Kasandra D rekao da je L
pobjegla sa posla i pitao ga da ide sa njim i M da je traže, pa su pošli D
vozilom marke "Mercedes" crne boje da traže L po Ulcinju kako bi je vratili da
radi u "Kasandru" i da dalje nastavi da živi sa njim i njegovom suprugom. Nije
mogao objasniti zbog čega je pošao sa njima da nadju L i vrate je nazad
navodeći da treba pitati M koja je bila namjera. Sjeća se da su L zatekli na
autobuskoj stanici u Ulcinju pa je M izašla iz vozila i nakon kraće rasprave
sa L uvela istu u vozilo a on lično je čuo da je izmedju nje i M prije ulaska
u vozilo bilo svadje, vike, te da joj je iste prilike M upućivala oštre riječi
ali je nije gurala da udje u auto. Nije mu poznato da li je razlog te svadje
izmedju M i L bio taj što L nije htjela da udje u auto a M je primoravala na
to. Ta svadja se nastavila i nakon ulaska L u auto, M je tada pitala "zašto
bježiš" a L joj odgovorila da ne želi više da ostane u Ulcinju i da želi da
ide na Kosovo ali je ipak  pošla sa njima u Štoj i dalje ostala da živi sa
njim,njegovom suprugom i M i da radi u kafani "Kasandra". Nakon njenog
vraćanja u "Kasandru" u istoj je radila otprilike mjesec dana od tog dana kada
su je vratili a iste te večeri sjeća se da nije došla kući, ni ona, ni M već
su zajedno te večeri bile u društvu sa D, G i E u gradu kojom prilikom su
pili, a poznato mu je i to da su te večeri otišli svi zajedno na večeru i da
su narednog jutra direktno otišli na posao kod D u Kasandru a sve to je saznao
ujutru od njih kada je došao u Kasandru oko 10-11 sati da popije kafu. Svo to
vrijeme nije dobijao novac od D, L ili M za njihov posao, niti ih je
primoravao da mu daju novac a dva puta je pozajmio novac od D, jednom 150 a
drugi put 100 eura koji novac mu  nije vratio. Inače lična karta L koja je
bila izdata od UMNIK-a se nalazila na čuvanje kod D u "Kasandri". Nije se
mogao sjetiti kada je M sa svojim ljubavnikom E otišla na Kosovo nakon čega se
nije vraćala niti kada je L otišla za Kosovo, te da li je otišla sama ili sa
nekim, niti sa čime je pošla ali zna da je otišla iz razloga što joj D i
njegova braća A i F nijesu plaćali za njen posao u "Kasandri" a taj novac koji
su joj dugovali za njen rad u Kasandri nijesu dali ni njemu niti njegovoj
ženi, pa čak ni za račun njenog stanovanja kod njih. Nakon njihovog odlaska na
Kosovo više nije imao nikakve kontakte sa M i L. Istakao je i to da L prije
nego što je otišla na Kosovo nije dolazila kući tri do četiri dana a nije mu
poznato gdje se za to vrijeme nalazila  s tim što je istakao da je uvijek bila
u društvu sa G D koji je bio brat od strica D D.  
Prilikom saslušanja pred istražnim sudijom ovaj optuženi je dijelom izmijenio
svoje ranije date navode odbrane navodeći da se sa njim u autu nalazila i
njegova supruga A kada su doveli L u Crnu Goru, te pojasnio da je sa D i M
pošao da traži L po Ulcinju iz razloga što mu je Drekao da ide sa njima jer mu
je neprijatno zbog porodice da on ide sam da traži L. Pojasnio je da  se L
lična karta najprije nalazila u Miradijinoj tašni koja je stajala kod njih u
stanu zajedno za kartonom o prijavi boravka. Kada je M otišla na Kosovo ona je
L ličnu kartu i karton o prijavi boravka odnijela D. Nije mu poznato ko je A
G, tek u policiji su mu rekli da L ima dva imena i da joj je drugo A. Prilikom
dolaska L u Ulcinj na graničnom prelazu Kula su kontrolisali njihove lične
karte a on je predao lične karte za njega i njegovu suprugu, dok je M dala
lične karte za sebe i Li misli da u tom trenu niko od njih nije spavao, a nije
mu poznato da li je možda neko tražio od L da se pravi da spava dok ne predju
granični prelaz a istakao je da on to nije od  nje tražio. Prilikom davanja
izjave u policiji nije naveo da je sa njima te prilike bila i njihova supruga
iz razloga što je htio da je zaštiti jer ona nije ništa znala o tome zašto
dovoze L u Ulcinj.  Inače ni on ni njegova supruga nijesu znali da L ima lažnu
ličnu kartu. Nikada nije imao seksualne odnose sa L a ni sa M dok se ona
nalazila u Ulcinju. Inače dogovor je bio  da L i M spavaju kod D kao i svi
radnici koji tamo rade ali Demir to nije prihvatio jer L nije bila čista i
ista je imala vaši u kosi pa joj je njegova supruga pomogla da to očisti.
Pretpostavlja da je za D njen rad bio prihvatiljiv zato što je radila za veoma
nisku cijenu i prihvatala je da radi prekovremeno. Inače L je radila kod D od
sedam ujutru do 24 uveče, a isto tako i M, a koliko mu je poznato D je plaćao
L 150 eura mjesečno a ne  zna da li je plaćao jednom mjesečno ili više puta
ali zna da joj je jednom ili dva puta kupio garderobu s tim što joj je prvi
put kupio možda dva-tri dana pošto je počela da radi kod njega, a za drugi put
mu nije poznato ali je vidio da ima novu garderobu.  Inače imao je zaključen
ugovor sa gazdom stana u kome je živio da će osim njega i njegove supruge sa
njima u kući stanovati još dvije cure, a plaćali su po 50 eura po osobi, on je
plaćao za njega i njegovu  ženu a L i M su trebale da plaćaju svaka za sebe,
ali mu je M samo jednom dala 60 eura dok mu L nikad nije dala novac za to, a
on joj nije ni tražio da plati dio stanarine jer je govorila da nema para jer
joj ne daju platu u Kasandru. Nije mu poznato da je L odnosno A pružala
seksualne usluge dok je boravila u Ulcinju ali mu je poznato  da je ljubavila
sa G a to zna jer ih je vidio da zajedno izlaze, a znala je poneku noć i da se
ne vrati kući, ali im nije objašnjavala zbog čega nije dolazila kući a on i
njegova žena su od nje tražili da im kaže kad neće doći kući da spava da ne bi
ostavljali otključana vrata. Nije  mu poznato zbog čega L više nije željela da
ostane u Ulcinj one prilike kada su je našli na autobuskoj stanici. L je sa M
imala problem jer joj M  nije davala papire a Miradija je inače dovela L u
Ulcinj. Sjeća se da je M držala L za ruku kada ju je dovela sa autobuske
stanice do kola ali mu to nije izgledalo kao primjena sile. Sjeća se da su joj
te prilike on i D rekli da pusti Lda ide, da ne može na silu da je drži. ali
mu je M rekla da gleda svoja posla, pa je on rekao da ga od tog trenutka više
ništa u vezi sa tim ne interesuje. U tom periodu bio je gradjevinski
preduzimač, imao je grupu od 8 radika i bio veoma zauzet tako da nije imao
vremena da se bavi L i M. Inače nije imao nikakav interes da ide za L na
Kosovo a iskoristio je tu priliku da donese alat jer u suprotnom ne bi ni išao
za Kosovo. Troškove puta kada su doveli  L snosio je on dok mu M nije ništa
dala za taj put, niti D. Šta je radio D sa Miradijom nije mu poznato ali
vjeruje da je M dobila od D neke pare zato što je imala više para nego on,
nije mu poznato otkud M te pare ali pretpostavlja da ih je zaradila radeći u
kafanu. Inače vidio je da M ima 30-40 eura dnevno iako je znao da za njen
posao može da zaradi najviše 10 eura dnevno, dok on za njegov posao može da
zaradi 40 do 50 eura dnevno. Nije mu poznato zbog čega je M  zadržavala L da
ostane u Ulcinj a inače L je htjela da ode iz Ulcinja 4-5 dana nakon njenog
dolaska. L je uvijek pitala M šta da radi i strahovala je od M. Stanarinu je
plaćao on jer je on i potpisao ugovor a tražio je od M da ona plaća i za L, pa
mu je ona rekla da će platiti kad dobije platu ali je u medjuvremenu M otišla
sa ljubavnikom na Kosovo. L i M su išle na posao pješke jer je sve to bilo
udaljeno oko 500 metara i nikada ih nije vozio na posao. Nikada nije rekao D
da mu L i M ne plaćaju stanarinu jer je Dotišao na Kosovo dvije ili tri
sedmice prije nego što je L otišla. Primjećivao je da je ponekad L dolazila sa
posla uplašena i nervozna a nekad je znala da plače kad je gladna, inače
Leonora je imala večeru kod njega a ostale obroke tamo gdje je radila. Nikada
nije tražio od L da mu plaća hranu. Istakao je da nije prisiljavao L da radi i
boravi u Ulcinju niti je kontrolisao njen rad i kretanje. Njegova  žena nije
znala šta L radi u Ulcinju, ista se bavila pripremanjem hrane za njegove
radnike.  
Na glavnom pretresu je dodao da mu je M dvije ili tri nedelje pošto je doveo u
Ulcinj predložila da podju u Prizren i da dovedu jednu djevojku da radi u
lokal gdje je i ona bila zaposlena, te da mu je L rekla da ima 20 godina. Imao
je i priliku da vidi ličnu kartu na ime K L jer je i njenu i M  ličnu kartu
nosio da bi ih prijavio nakon čega je L kartu uzela M a nije mogao objasniti
zbog čega L nije uzela svoju ličnu kartu.  Sjeća se da mu je M nakon što su
vratili L sa autobuske stanice rekla da L ne želi da ostane u Ulcinj jer nije
zadovoljna poslom a ista ga je nakon toga skoro svake nedelje molila da je
vrati na Kosovo ali on nije imao vremena za to a misli da ona nije imala novac
za autobusku kartu do Kosova mada smatra da se mogla i bez para prebaciti do
Kosova. Inače imao je priliku da vidi pošto je često išao u pekaru koju je
držao isti gazda kao vlasnik "Kasandre" kako se M veoma grubo ponašala prema L
jer se često svadjala sa njom i vikala na nju a nekoliko puta je vidio da je
pokušala da je udari, a to je vidio dok su se nalazile na poslu u lokalu,
obzirom da se ovaj lokal nalazi u blizini pekare. Misli da je L provela ukupno
oko tri mjeseca u Ulcinju. Sjeća se da je prvo otišla M u novembru 2007.
godine sa svojim ljubavnikom o čemu nije obavijestila ni njega, ni njegovu
suprugu a nakon 15 dana i L. Iako je L tri mjeseca radila govorila je da nije
primila ni jednu platu ali je ista i dalje nastavila da radi. Sjeća se da mu
je M noć prije nego što je otišla za Kosovo dala ličnu kartu L, te da je on
nakon toga dao L a sve ovo je i ranije navodio ali su ga stalno prekidali i
nijesu pravilno unijeli njegovu izjavu na zapisnik. Inače što se tiče
krivičnog djela silovanje koje mu se stavlja na teret istakao je da nije ništa
tačno što se navodi u optužnici. Nije mu poznato da li je M uzimala novac od L
ali je siguran da A nije uzimala novac od nje. Ista je pripremala hranu za
njegove radnike kući i zato je dobijala nagradu od radnika. Za vrijeme boravka
u Ulcinju L je mogla slobodno da se kreće, imala je dosta prijatelja i to više
nego prijateljica, poznato joj je da je imala mobilni telefon ali njen broj
nije imao jer mu nije trebao. Nije mu poznato da li je L imala bilo kakav
kontakt sa njenom porodicom ali zna da mu je rekla da je bila pobjegla od kuće
četiri mjeseca prije nego što je došla u Ulcinj. Inače kada je M dovela L u
auto sa autobuske stanice to je izgledalo kao kad neko uzme malo dijete za
ruku i dovede ga a  nikakvu silu nije primjenjivala prema njoj. Njegova
supruga je bila u dobrim odnosima sa L i M i nije joj smetalo što su one tu
stanovale.  
Branilac optuženog A Dž je u završnoj riječi navela da ni jednim dokazom
provedenim u toku postupka nije dokazano da je njen branjenik počinio krivična
djela koja mu se optužnicom stavljaju  na teret pa je predložila sudu da ga
oslobodi od optužbe.  
Optužena A A je u svojoj odbrani u pred ovlašćenim službenim licem policije
navela  da je u Crnu Goru u Ulcinj došla maja mjeseca 2007.godine zajedno sa
svojim mužem Dž iz Prizrena gdje su inače živjeli. Više puta je nakon toga sa
svojim mužem išla na Kosovo njegovim vozilom marke "Ford" bijele boje. Njen
muž se bavi gradjevinom i radi kao majstor, dok ona nigdje nije radila i
bavila se samo kućnim poslovima. Negdje polovinom septembra mjeseca
2007.godine dok su ona i njen suprug boravili u Prizrenu upoznala je M preko
svoga muža i njegovog druga koji se zabavljao sa njom i poznato joj je da je
imala odredjene probleme, te da nije  željela da ostane u Prizren već da je
htjela da ide sa njima u Crnu Goru da radi. Sjeća se da je dok se spremala za
put za Ulcinj M zvala i pitala može li da ide sa njom i njenim mužem u Ulcinj
pa su njih troje  zajedno krenuli za Ulcinj preko Kule njihovim vozilom marke
"Ford". Nije joj poznato da je njen muž prije njihovog dolaska u Crnu Goru
imao intimne odnose sa M. Dva dana nakon što su došli u Ulcinj dok su ona i M
šetale ista joj je rekla da hoće da  nadje posao nakon čega su pored
"Kasandre" sreli njenog muža koji se vraćao sa posla pa su zajedno otišli na
kafu u "Kasandru". Tada im je prišao Di ona ga je tada prvi put vidjela dok je
njenog muža on znao od ranije pa je preko njega pitao Miradiju da li želi da
radi kod njega u lokalu na šta mu je M rekla da ne želi da radi u kafanu.
Narednog dana kada je M otišla po hleb u pekaru koja se nalazila pored
Kasandre ista se nije vratila kući pa je njen muž otišao da je traži i tada mu
je ona rekla a posle je to rekla i njoj da je ostala u Kasandri i da će tamo
da radi. Prvih tri-četiri dana njen muž je M stalno vozio i odvozio na posao a
poznato joj je i to da je tih prvih dana D pozivao  na piće te da ga je ona
odbijala s tim što je kasnije pristala  da izlazi sa njim na piće i družila se
sa njim. Obzirom da je njen muž radio na gradjevini u periodu od 7 do 17
časova a u tom periodu se i M nalazila u kafani Kasandru nije mogla da zna da
li je on imao intimne odnose sa M. Sjeća se da je jedne prilike tih prvih dana
od kako se M zaposlila u kafani bila čitav dan kući jer je bila bolesna  i
čekala je da joj donesu hleb da bi je negdje kasno uveče oko 22h zvao muž na
telefon i rekao joj da dodje u Kasandru da se  nešto dogovore. Kada je došla u
Kasandru tamo je za istim stolom zatekla njenog muža, D i M. Oni su se tada
već bili dogovorili da M i Dž idu za Prizren i da dovedu neku djevojku koju
ona nije znala a Miradija jeste pa je zato i obećala da ide u Prizren sa
njenim mužem i zato je od Ddobila novac ali joj nije poznato koliko. Iste
večeri po  navedenom dogovoru su se vozilom njenog muža "Ford" bijele boje
uputili za Prizren. Nakon što su stigli u Prizren otišli su kući da se odmore
dok je M ostala u grad da bi narednog dana u večernjim satima M došla sa
jednom ženskom osobom i svi zajedno su se uputili u Crnu Goru. U toku vožnje
primijetila je da je ova djevojka prljava pa se svadjala sa mužem zbog čega
ide sa njima. M joj je rekla da se ova djevojka zove L i da ide sa njom u
Ulcinj kako bi našla posao jer se prethodno dogovorila sa D da će je dovesti u
Crnu Goru sa njenim suprugom D. Takodje joj je rekla da L često boravi po
ulicama, da spava po ulicama, ispod autobusa i slično ali joj nije rekla da se
bavi prostitucijom kao ni to da se sama bavi prostitucijom. Kada su došli na
granični prelaz njen muž je vozio a ona je sjedjela na mjestu suvozača dok su
M i L sjedjele pozadi pa je njen muž dao policiji njenu i njegovu ličnu kartu
a M njenu i L. Kada su stigli u Štoj smjestili su se u stanu gdje su prije
toga živjeli da bi se nešto kasnije preselili u drugu kuću. Iste te večeri
kada su stigli L je sa Motišla u Kasandru da radi. Sjeća se da joj se L od
samog početka  žalila da tamo gdje radi je ne plaćaju ali joj nije poznato da
li su je fizički maltretirali, tukli ili tome slično ali se sjeća da je jedne
prilike rekla da je F brat A i D udara, te da se jednog dana vratila sa posla
uplakana a misli zato što je bila gladna i tada joj je rekla da su počeli da
je tuku, te da je F izudarao, ali joj nije rekla zbog čega i zamolila je da o
tome ne priča nikom u kafanu. Poznato joj je da je L bila u nekoj vrsti
intimne veze sa G i često se dešavalo da po nekoliko dana ne spava kući već da
ide sa G, F, D i M negdje na druženje. Nije joj poznato da li se njen suprug
družio sa njima za vrijeme radnog vremena jer nije bila u mogućnosti da to
sazna ali joj je poznato da su ga često u večernjim časovima zvali da ide sa
njima što je on odbijao. Nije joj poznato da je L bježala iz kafane, da je
htjela da sa autobusom ide za Kosovo, te da su je njen muž D i M vratili
nazad. Njena lična karta na ime L se nalazila kod njih kući a kasnije uzeo D i
držao kod njega tj. isti je tražio od L da mu donese ličnu kartu što je ona i
uradila. Inače u Kasandri je saznala da se ova djevojka ne zove L nego A zato
što su je svi gosti zvali tim imenom pa je pitala o čemu se radi ali se ona
nasmijala i rekla da ima dva imena. Poznato joj je da joj nisu davali pare za
njen rad u Kasandri, da su joj kupili nešto garderobe na početku i da su joj
ostali dužni dosta novca a što joj je rekla A ali ne i zbog čega. Tada je
savjetovala da napusti posao, medjutim ona je i dalje nastavljala da radi sve
dok nije otišla za Kosovo. Inače na Kosovo je prvo otišla M sa svojim dečkom E
a par dana nakon toga i A, s tim što joj nije poznato kako je otišla jer im se
nije javila. Nakon toga nije imala nikakav kontakt sa njima iako je sa mužem
išla dva puta za Kosovo. Za vrijeme njihovog boravka kod njih u kući njih
dvije su boravile u jednoj sobi a ona sa suprugom u drugoj. Za taj period od
dva mjeseca nikada nijesu davali pare za ishranu kao ni za stanarinu sem jedne
prilike kada je M dala 60 a L 30 eura i tada su rekle da nemaju novca jer ih
ne plaćaju.  
Prilikom saslušanja pred istražnim sudijom je pojasnila da je kada su došli
zajedno sa L iz Prizrena i prešli granični prelaz Kula bila noć i da niko od
njih četvoro nije spavao, tj. sigurna je da je ona na granici bila budna te da
je L bila pokrivena do ramena jer joj je bilo hladno ali ne zna da li je i
spavala jer je tokom te vožnje ponekad pričala, ponekad pjevala a ponekad ni
pričala ni pjevala.  L niko na graničnom prelazu nije govorio da se pravi da
spava. Nije joj poznato kako su se dogovorili koliko je trebala da bude
plaćena za rad u Kasandri ali zna da je u samom početku dobila nešto novca da
kupi garderobu a to joj je ona sama ispričala. Poznato joj je da je Ddao novac
M prije njihovog odlaska u Prizren kada su trebali da dovedu L jer je kada je
rekla da nema para za put M je rekla da ona ima para i da joj je D dao pare a
njen muž je takodje rekao da nema para za taj put što je ustvari bio izgovor
da ne ide na taj put pa je nakon toga M rekla da ona ima pare. Misli da njen
muž nije imao nikakve koristi od odlaska u Prizren za L a zašto je pristao da
ide nije joj poznato. Prvih dana njen muž je M i L vozio na posao dok nijesu
naučile put. Dodala je i to da kada je L pitala zašto je F tukao da je ona
rekla zato što je izašla iz kafane pa joj je predložila da više ne ide tamo da
radi ali je ona ipak opet otišla.  Inače imali su dogovor da stan plaćaju 50
eura po osobi odnosno ukupno 200 eura za njih četvoro. U slučaju da su samo
ona i muž stanovali u tom stanu onda bi ih to koštalo 100 eura jer su
koristili samo jednu sobu i kupatilo dok je druga soba bila zaključana, a
inače taj stan su uzeli nakon što su došli Miradija i L da bi imali još jednu
sobu. Imali su dogovor da L i M plaćaju za sebe stan od toga što zarade dok im
za hranu nijesu uzimali ništa mada su one rijetko i jele kod kuće jer su se
uglavnom hranile u kafani. Nije joj poznato da je L htjela da napusti kafanu
ali zna da je u poslednje vrijeme prije nego što je otišla govorila da će da
ide  a što joj je i ona savjetovala. A kao razloge zbog čega je htjela da ide
navodila joj je to što je G udara i što je ništa ne plaćaju. Nikada na L nije
vidjela nikakvu povredu na vidljivim djelovima tijela a ona je uglavnom nosila
mini suknju i kratke rukave, a da li je ispod odjeće imala kakvih povreda nije
joj poznato. Sjeća se da je imala neke fleke na ledjima visoko blizu vrata ali
joj je rekla da je to alergija, te fleke su bile kafene boje i na njima se
koža ljuštila kao kad se čovjek naglo osunča. Nije joj poznato čime su se
bavile M i L na Kosovu jer ih nije ranije poznavala i nikada nije prijetila L
niti prema njoj primjenjivala bilo kakvu silu i nagovarala je da radi bilo šta
silom. Istakla je da L nijesu prodavali niti su je silom držali u Ulcinju niti
nagovarali da pruža bilo kome seksualne usluge. L je mogla da razgovara sa
svojom rodbinom i razgovarala je iz njihovog stana sa svojom sestrom nekoliko
puta.  
Na glavnom pretresu je dodala da je istog dana ili jedan dan nakon što su
doveli M iz Prizrena u Ulcinj ista predložila da podju na Kosovo da dovedu
jednu djevojku kako bi ista radila u kafani pa su ona, njen suprug i M pošli
za Kosovo. Razlog zbog čega je ona pošla jeste taj što zna srpski jezik dok
njen suprug slabo zna srpski jezik. Inače kada je M otišla na Kosovo to su
znali i ona i njen suprug jer im je to ona rekla ali im je rekla i da će se
vratiti dok im L nije rekla da će da ide na Kosovo. Misli da je L lična karta
prvo bila kod M a kasnije kod L a zna da je ta lična karta bila prvo kod njih
kući a nakon toga kod D jer je tražio njenu ličnu kartu da bi je prijavio. Ovo
zna iz razloga što joj je L saopštila da ima ličnu kartu kod sebe. Razlog zbog
čega su primili ove dvije djevojke da stanuju sa njima i zbog čega su ih
obadvije hranili jeste sažaljenje prema njima. Misli da Lposlednjih desetak
dana nije radila već je bila sa njom u kući i misli da je bio to upravo razlog
zbog čega je otišla na Kosovo. Nikada nije uzimala novac od L a misli da to
nije radio ni njen suprug jer nije imao razloga za to obzirom da je
zaradjivao. Inače iako je spremala hranu za radnike svoga muža za to nije
dobijala naknadu kao ni njen muž jer se tako dogovorio sa njima. L je mogla
samostalno da se kreće i niko je nije sprečavao u tome a ista nije imala
mobilni telefon. Leonora joj se nikada nije žalila na Dž. Odnos izmedju nje i
M bio je normalan, inače M je bila starija od L i nikada nije čula da se
svadjaju njih dvije.  
Branilac optužene A A u završnoj riječi je naveo da sud ne bi trebao da
pokloni vjeru kontradiktornom i nepouzdanom iskazu oštećene, već uzimajući kao
vjerodostojne odbrane okrivljenih donese jedino zakonitu i pravednu presudu a
kojom se optužena A Aoslobadja od optužbe.  
Branilac optužene K M kojoj se sudilo u odsustvu je u završnoj riječi  je
predložio sudu da odbaci optužnicu u odnosu na njenu branjenicu obzirom da se
protiv nje kod Okružnog suda u Prizrenu vodi krivični postupak za isti
dogadjaj a kod načela da se za isti dogadjaj ne može suditi dva puta niti pred
dva suda.  A istakao je i to da je krivični postupak pred Okružnim sudom u
Prizrenu prije pokrenut a članom 138 KZ-a je predvidjeno da ako je pokrenut
ili dovršen krivični postupak u nekoj stranoj zemlji da se gonjenje može
preduzeti samo po odobrenju Vrhovnog državnog tužioca koje u konkretnom
slučaju nije pribavljeno.  Takodje je predložio sudu da ukoliko ne prihvati
taj predlog da odbaci optužnicu da njegovu branjenicu oslobodi od odgovornosti
za djelo stavljeno joj na teret jer sami iskaz oštećene ne daje dovoljno
osnova  za donošenje osudjujuće presude u odnosu na njegovu branjenicu.  
Sud je u dokaznom postupku proveo sledeće dokaze: na saglasan predlog stranaka
pročitao iskaz svjedoka J V dat na zapisniku Ki.br.66/08 od 11.06.2008.godine
i na zapisniku sa glavnog pretresa od 20.07.2009.godine, na saglasan predlog
stranaka pročitao je iskaz svjedoka D D  dat na glavnom pretresu od
20.07.2009.godine, na osnovu čl.435 st.1 KZP-a pročitao iskaz svjedoka
oštećene G A dat na zapisniku Ki.br.66/08 od 16.06.2008.godine, pročitao izvod
iz matične knjige rodjenih privremene institucije samouprave Kosova od
17.o4.2008.godine na ime G A, pročitao zapisnik o pretresanju stana i drugih
prostorija Ispostave Ulcinj od 11.o4.2008.godine na ime D A, pročitao zapisnik
o pretresanju stana i drugih prostorija Ispostave Ulcinj od 11.04.2008.godine
na ime A Dž, pročitao potvrdu o privremeno oduzetim predmetima Ispostave
Ulcinj od 11.o4.2008.godine na ime A Dž, pročitao odgovor na zamolnicu ovog
suda za pružanje pravne pomoći od 13.o9.2010.godine Okružnog suda u Prizrenu
I.Agj. br.2-10-28 ld 01.10.2010.godine, pročitao presudu Okružnog suda u
Prizrenu K.br.199/08, pročitao rješenje Vrhovnog suda Kosovo AP-br.225/2009 od
19.08.2010.god., pročitao presudu Okružnog suda u Prizrenu P.br.50/2008 od
29.04.2009.godine, pročitao rješenje Vrhovnog suda Kosova AP.br.312/08 od
o1.10.2008.god., pročitao obavještenje Opštinskog suda  u Prizrenu
Pom.br.68/2009 od 17.o5.2010.godine, pročitao uvjerenje Opštinskog suda u
Prizrenu Pnr.5124/2010 od 12.05.2010.godine za optuženu A A, pročitao izvod iz
krivičnog registra Opštinskog suda u Prizrenu od o7.o5.2010.godine za
optuženog A Dž, pročitao izvod iz krivičnog registra Opštinskog suda u
Prizrenu od o7.o5.2010.godine za optuženu K M, pročitao obavještenje
Opštinskog suda u Prizrenu Pom.br.21/2010 od 13.o5.2010.godine, te pročitao
izvještaj Opštinskog suda Suva Reka sa oznakom ND.6272010 od
06.10.2010.godine.  
Ocjenom navoda optužbe i odbrane te svih provedenih dokaza pojedinačno i u
njihovoj medjusobnoj vezi ovaj sud je nesumnjivo utvrdio da su optuženi
izvršili krivična djela stavljena im na teret i to na način, vrijeme i mjesto
kako je to predstavljeno u izreci ove presude.  
Sud je na glavnom pretresu od 20.12.2010.godine pročitao iskaz oštećene G Adat
u prethodnom postupku shodno čl.345 st.1 tač.1 ZKP-a obzirom da njeno
prisustvo  na glavnom pretresu nije mogao obezbijediti raspolozivim pravnim
mehanizmima jer se radi o državljaniki Republike Kosovo kojoj je sud vuše puta
pokušao uručiti poziv posredstvom Ministarstva pravde Republike Kosovo zbog
čega je glavni pretres odlagan počev od 20.07.2009.godine pa kada je istoj
konačno uredno uručen poziv za glavni pretres od 20.12.2010.godine ista je na
zapisniku o uručenju poziva pred Opštinskim sudom u Prizrenu izjavila da
pristaje da primi poziv ali da opstavlja rezervu u pogledu odazivanja na isti
zbog nemogućnosti za transport i straha da putuje sama, pa obzirom da se
radilo o pritvorskom predmetu u kome su se optuženi u tom trenu nalazili u
pritvoru skoro tri godine, sud je odlučio da pročita njen iskaz smatrajući da
su ispunjeni zakonski uslovi za to iz čl.345 st.1 tač.1 ZKP-a.
Svjedok oštećena G A je u svom svjedočkom iskazu pred istražnim sudijom a koji
je dala u prisustvu njenog zakonskog zastupnika, oca oštećene H G obzirom da
je ista u vrijeme davanja iskaza bila maloljetna, navela da je K M dovela u
Ulcinj govoreći joj da tamo idu na jedan dan da prošetaju nakon čega je
ostavila u Ulcinju i nije vratila. Inače kada su došli u Ulcinj sa njima su
bili i A Džr i Ademaj A i svi zajedno su došli u Ulcinj. Sjeća se da su je
poveli u kafanu Kasandra u Štoj kod Ulcinja da tamo radi i tamo nije imala
nikakvih problema sa vlasnicima ali je imala probleme sa Dž i A. Naime, svako
veče gazda joj je davao pare a D joj je te pare uzimao i tukao u stanu. Inače
D joj je ponekad zabranjivao da radi. Kada je došla u Ulcinj imala je
falsifikovanu ličnu kartu na ime L Kr pa su je zbog toga svi u Ulcinju zvali
LK, a kada je htjela da se vrati na Kosovo to joj nijesu dozvolili Dž, A i M.
Sjeća se da je jedne prilike pobjegla na autobusku stanicu, te da su njih
troje došli po nju i vratili je a tom prilikom su je i tukli i to na
autobuskoj stanici i kasnije u stanu. Nakon toga M je pošla na Kosovo dok je
nju ostavila sa njima. U početku je njena falsifikovana lična karta bila kod
Dž nakon čega ju je dao pa je uz pomoć A koji je poveo na autobusku stanicu
otišla za Kosovo gdje je u Prištini uhvatila policija nakon čega su je
ispitivali pa im je ispričala šta se desilo. K M poznaje odavno jer su
komšinice u selu a Dž je upoznala preko M dan prije nego što su krenuli za
Ulcinj a isto tako i njegovu suprugu A. M je započela priču da ide u Ulcinj sa
njom, Aferditom i Džezairom i tada joj rekla da idu samo na jedan dan pa se
nije ništa posebno ni pripremala. M joj je dala ličnu kartu na ime L K i na
njoj nije bila njena slika nego slika te L, takodje joj je rekla da će snositi
sve troškove njenog puta i boravka u Ulcinju, medjutim kada su došli u Ulcinj
shvatila je da su je lagali i tukli su je. Nikome kući nije rekla da ide u
Ulcinj jer nije smjela  zato što joj je M  zabranila a još na Kosovu je tukla
da ne bi kući rekla da ima namjeru da ide za Ulcinj, a od M nije smjela da
odustane od tog puta za Ulcinj. Za vrijeme priprema za put za Ulcinj nalazila
se sa M u Dž stanu u Prizrenu. Inače kada su ona i M krenule iz njihovog sela
Pećani u Prizren ista joj je rekla da idu da prošetaju do Prizrena a tek u
Prizrenu joj je rekla da će da idu za Ulcinj na jedan dan, i u Prizrenu je
tukla zato što nije htjela da ide u Ulcinj dok je Dž i A nijesu tukli u
Prizrenu. U Prizrenu je provela jedan dan a nakon toga su krenuli kolima koja
je vozio Dž a pored njega je sjedjela A, iza njega je sjedjela M a iza A ona.
Nije joj poznato koje marke je bilo to vozilo, ali zna da je vozilo bilo
bijele boje. U tom trenu nije znala gdje se nalazi Ulcinj niti koliko je
daleko, a iz Prizrena su krenuli noću. Sjeća se kada su došli na granicu da su
joj rekli da spava, odnosno Dž joj je rekao da spava pa se ona napravila da
spava, zna da je auto stajalo na granici, da je policija tražila dokumenta i
da je Dž dao dokumenta za svo četvoro nakon čega su nastavili sa putovanjem i
u Ulcinj stigli oko pet ujutru gdje su se smjestili u Dž stan. Sjutradan kada
su ustali Dž joj je rekao da ide na posao, rekao joj je da će raditi kao
konobarica u jedoj kafani pa su svo četvoro pošli u tu kafanu koja se zove
Kasandra i tamo je ostavili da radi, a malo kasnije i M je došla da radi sa
njom, pa je tada shvatila da je M i ranije radila u toj kafani kao čistačica
dok je ona radila kao konobarica. Ništa joj nisu govorili oko plate a ona je
pitala vlasnika kafane D kolika je njena zarada pa je on rekao 10 eura dnevno.
U toj kafani je radila oko mjesec dana, D joj je davao novac svaki dan ali su
joj isti oduzimali A, DZ i M govoreći joj da joj uzimaju novac da bi otplatila
stan gdje su stanovali a njoj inače i nije bilo poznato koliko mjesečno treba
da dobije novca. Radila je ujutru od 8 do 13 sati i poslije podne od 18 do 24
sata. Osim nje tu je radila i jedna Ivana a istakla je da ne poznaje nikakvog
V J odnosno, prisjetila se da u zadnje vrijeme dok je tamo radila je radio
jedan momak kao šanker koji se zvao V i sa njim je radila zajedno 10 dana.
Niko od nje nije tražio da sjedi sa gostima i da ih zabavlja niti da gostima
pruža seksualne usluge. Nije imala seksualne odnose dok je boravila u Ulcinju
a nije ni prije toga na Kosovu. Nedelju dana nakon dolaska u Ulcinj Dž joj je
rekao  da sa njim treba da ima seksualne odnose i tada su bili sami u stanu
dok su A i M bile na poslu, tada mu je rekla da ne želi sa njim da ima
seksualne odnose i on joj je rekao "Ako nećeš ja ću te tući". Nije je tukao
jer je prihvatila. A inače ne bi prihvatila da joj nije zaprijetio da će je
tući i tako su tri puta ona i Dž imali seksualne odnose i svaki put joj je
prethodno prijetio da će je tući. Prije drugog seksualnog odnosa je tukao jer
nije htjela da bude sa njim a osim toga nije htjela ni da daje pare za stan pa
je zbog toga tukao i  nakon toga su imali seksualni odnos. M i Ai nije bilo
poznato da je ona imala seksualne odnose sa Dž, a poznato joj je da je M imala
seksualne odnose sa Dž jer joj je M to pričala a nije  joj poznato da li je A
znala za to, a zna da su Dž i A imali seksualne odnose. Nikada nije imala
seksualne odnose sa D koji je bio gazda kafane a ni sa V. Inače V koji je sa
njom radio zajedno u kafani joj je svakog dana davao pare za rad i to po 10
eura dnevno. Nije se dešavalo da V Dž daje njenu zaradu. Kada je došla u
Ulcinj njoj je gazda D kupio garderobu i to jedan džemper, pantalone i cipele.
Sjeća se da je jednom krenula da bježi jer nije željela više da ostane ali su
došli po nju Dž vozilom istim onim kojim su doputovali u Ulcinj. Da se vrati
na Kosovo pomogao joj je A koga je znala kao gosta kafane, ona je od  njega
tražila pomoć i on joj je platio autobusku kartu i dao joj još 20 eura da ima
kod sebe. Sa A je krenula iz Dž stana i tada je u stanu bio i Dž i dao je Ah
njenu ličnu kartu na ime L K dok je nju istjerao iz stana a ona se prije toga
bila dogovorila sa Ah da je uputi na Kosovo. Inače u Ulcinju je provela četiri
mjeseca a ne sjeća se datuma kada je došla u Ulcinj, zna da je bilo ljeto, ne
zna koji je bio mjesec a ne zna ni koji je bio mjesec kada se vratila. Nakon
ovih mjesec koje je provela radeći u kafani preostala tri mjeseca nije ništa
radila, samo je sjedjela kod Dž u stanu a on je ponekad vodio da radi u
Kasandru tj. taj mjesec dana rada u Kasandri provela je sa prekidima tako kada
se ukupno sve sabere radila je mjesec dana a ti prekidi su trajali po nedelju
dana.  Za vrijeme boravka u Ulcinju tražila je da je vrate kući i to od Dž i M
ali je nijesu htjeli vratiti. Inače M je samo jedno vrijeme boravila u Ulcinju
a onda se vratila na Kosovo i od tada je  nije vidjala. Nije joj poznato da li
su Dž i A znali da je njoj M rekla da će samo jedan dan ostati u Ulcinju. Njoj
je Dž rekao kada su stigli u Ulcinj da treba da ostane u Ulcinj da radi.
Redovno se hranila i dok je radila u Kasandri i kod Džkući ali su joj svo
troje govorili zašto jede kući kad može da se hrani u kafani. Nije tačno da je
iko od nje tražio da pruža seksualne usluge ljudima za novac niti da je
pružala ove usluge i po desetorici ljudi za jednu noć. Nju je K M nagovarala
da ima seksualne odnose sa nekim ljudima iz Ulcinja ali ona na to nije
pristala pa se M ljutila i ošamarila je zbog toga u kafani "Kasandra". Dž i A
je nijesu  nagovarali da ima seksualne odnose sa ljudima i nije tačno da joj
je Dž dovodio klijente kojima bi ona pružala seksualne usluge a on uzimao
novac. Sa A je dva puta imala seksualne odnose i to dobrovoljno i isti joj
nije za to platio i nije joj zbog toga platio put za Kosovo već je ona od
njega tražila da joj pomogne da ode na Kosovo.  Za vrijeme putovanja od
Ulcinja do Prištine vozač autobusa joj je rekao da je vidio u kafani gdje je
radila i pitao je kuda ide a ona mu je rekla da ide  kući. Dok je putovala
autobusom prema Prištini pored nje u autobusu su sjedjeli dvojica momaka i to
najprije jedan pa drugi  a osim njih bilo je još putnika u autobusu. Sjedjela
je u prednjem dijelu autobusa a oni su je dodirivali po nogama tj. po donjim
djelovima tijela i po grudima a zatim su je pozvali da ide sa njima da imaju
seksualne odnose ali nije pristala. Nikada ranije nije bila u Prištini i kada
je stigla u Prištinu zaustavila je policija a misli da je šofer autobusa
pozvao policiju jer je vidio da je mlada. Njoj Dž nije rekao da kada dodje na
Kosovo pošalje još djevojaka za Ulcinj niti mu je ona rekla da će dovesti još
djevojaka u Ulcinj, ali je to rekao M. Sjeća se da je od D tri puta dobila 150
eura za posao koji je radila u Kasandri i to 150 eura je za jedan mjesec što
znači da je u Kasandri radila tri mjeseca to sa prekidima. Njoj je na
graničnom prelazu Dž rekao da zatvori oči i da se pravi da spava da ne bi
ispričala policiji da lična karta koju je imala nije njena ali joj nije rekao
da će u Kasandri raditi za njega a isti se u vezi njenog rada u Kasandri
dogovorio sa M. Nije istina da joj je iko dovodio klijente da bi im pružala
seksualne usluge a sa Dž je imala seksualne odnose protiv svoje volje. Inače
njen otac je tražio dok je bila na Kosovu a to zna jer je iz Ulcinja putem
telefona razgovarala sa svojom sestrom i ona joj je to rekla pa je sestri
rekla gdje se nalazi a to je bilo dvije nedelje nakon što je stigla u Ulcinj
dok kući nije zvala jer nije znala broj telefona a sestrin broj telefona je
znala i istu nije pitala za broj telefona kući jer kući i nijesu imali telefon
a nakon što se vratila na Kosovo isti su dobili telefon. Nije mogla objasniti
zbog čega je prvo navela da kući  nije zvala zato što nije  znala broj da bi
potom navela da nije zvala jer nijesu imali telefon. Inače prije nego što je M
dovela u Prizren a prije polaska za Ulcinj nikada ranije nije bila u Prizren,
prije tog putovanja nigdje nije odlazila osim do Suve Reke. Išla je u školu,
zna da piše i završila je šest razreda osnovne škole a potom je napustila jer
nije imala  želju da dalje ide u školu. Za vrijeme njenog rada u Kasandri D
nije cijelo vrijeme tamo bio i nije joj poznato da li D ima braće. Inače nju
je D ukupno isplatio 450 eura za njen rad u Kasandri i plus joj kupio
garderobu a u taj iznos ne ulazi ono što joj je V plaćao po 10 eura za svaki
dan za vrijeme dok su zajedno radili, otprilike desetak dana, i sav taj  novac
joj je uzeo DZ, a ona nije ni probala da sakrije taj novac ili da ga ostavi
kod nekoga jer nije smjela od Dž.  Demir joj nikada nije rekao da više ne
dolazi u kafanu da radi ali je ona prekidala zato što je Džod nje tražio da ne
radi ali joj nije poznato zbog čega i za vrijeme tih prekida Dž od nje nije
tražio da radi druge poslove, a ona ga nije pitala zbog čega joj s vremena na
vrijeme ne dozvoljava da radi u Kasandru. U danima kada nije išla na posao
mogla je da prošeta ali nije imala ličnu kartu jer joj je lična karta bila kod
Dž. Pojasnila je da je prije tog drugog seksualnog odnosa koji je imala sa Dž
on uhvatio za kosu i bacio na pod a onda tukao sa nekom metalnom cijevi dužine
oko pola metra i debljine par santimetara i to tri puta po ledjima od čega su
joj ostale i modrice, nakon čega je pristala na polni odnos s njim.  Njen
gazda D je nikada nije na nešto primoravao niti prema njoj nešto loše uradio a
dok je radila u Kasandri davao joj je hranu a sjeća se kada je definitivno
završila sa radom u Kasandri da D tamo nije bio i nije joj poznato gdje se
tada nalazio. Obzirom na uzrast oštećene koja je u vrijeme davanja svjedočkog
iskaza bila mlađa od 16 godina i koja tada nije bila u mogućnosti da shvati
šta znači pridružiti se krivičnom gonjenju i postaviti imovinsko pravni
zahtjev to se o istom u njeno ime izjasnio njen zakonski zastupnik navodeći da
se pridružuje krivičnom gonjenju protiv optuženih a da naknadu štete ne traži.  
Iz izvoda iz matične knjige rodjenih Privremene institucije samouprave Kosova
od 17.o4.2008.godine na ime G A se utvrdjuje da je oštećena G A rodjena
02.10.1992.godine u selu Pećani, Suva Reka, od oca H G i majke H G, djevojačko
Kabashi.  
Svjedok D D je u svom svjedočkom iskazu naveo da poznaje A D kao mušteriju
obzirom da je njegova porodica vlasnik preduzeća "Jadran" odnosno stari naziv
"Kasandra" koje čine pekara i kafana.  Sjeća se da su A Dž i njegova supruga
doveli L i zamolili ga da je zaposli  pa je on i zaposlio a sve se to dešavalo
negdje 20.septembra 2007.godine i to u pekari da bi nakon toga nedelju dana
pošao u Prizren i tamo se zadržao dva ipo do tri mjeseca. Za ovih nedelju dana
koliko je on bio prisutan L je dvokratno radila i to prije podne od sedam do
12 a poslije podne od 8 do 22 i na kraju svakog radnog dana je dobijala po 10
eura. Pored L u tom periodu su bile zaposlene njegova supruga i supruge
njegove braće dok J V u tom periodu nije radio već je bio u Prizren. Tri,
četiri dana nakon što je L počela da radi A Dž je doveo K M i zamolio ga da je
zaposli kao čistačicu pa je ona tu radila tri do četiri dana a prestala je sa
radom prije nego što je pošao na Kosovo jer je prestala potreba za njenim
radom. Prilikom zapošljavanja L postojao je dogovor da se ista hrani kod njih
a zna da je L stanovala kod Dž i misli da su oni nešto svoji jer mu je to
Džezair rekao. Nije mu poznato da je L bila nezadovoljna svojim poslom i da je
htjela da se vrati na Kosovo. Nije tražio ličnu kartu L a postojao je dogovor
izmedju njega i D da ukoliko se pokaže prvih nedelju dana da može da radi da
je prijavi da bi mogao da uplaćuje osiguranje za nju, a prije nego što je
pošao na Kosovu svojoj braći nije saopštio ovu svoju namjeru jer je smatrao da
ukoliko oni primijete da nije dobra da će je sami izbaciti sa posla. Nije mu
poznato koliko je ona dugo radila nakon njegovog odlaska na Kosovo niti zbog
čega je prestala da radi a inače ne postoji nikakva obaveza da se lična
dokumenta radnika ostavljaju u objektu. Sjeća se da su ga jedne prilike
zaustavili Džezair i K M na putu jer su ostali bez goriva, te da je ispred
jedne kafane bila L gdje su se zaustavili, nakon čega su oni pošli u Štoj a on
u pekaru i te prilike nije ništa čuo a zna da su mirno razgovarali. Nije
tražio L da mu donese ličnu kartu na uvid a što inače jeste običaj da traži od
radnika koje zapošljava a sjeća se da mu je Dž rekao da je Lprijavio preko
neke agencije. Inače on nije tražio od Dž da mu dovede nekog radnika. Nije mu
bilo poznato da je L bila maloljetna a Dž mu je rekao da ima 20 godina a ona
je tako i izgledala. Nije mu poznato gdje je L boravila za vrijeme pauze od 12
do 16 časova, uglavnom nije boravila kod njih. Inače L je radila u dijelu za
brzu hranu (Fast food) a ne u pekari a sve se to dešavalo u istoj kući gdje su
pekara i Fast food pregradjeni samo jednim zidom i ista se hranila kod njih na
radnom mjestu gdje je radila a pri tom misli na hranu koja se proizvodi u
pekari. Posao L je bio posao konobara koji se sastojao u tome da poslužuje
piće  a nije mu poznato da li je ista sjedjela sa gostima u lokalu. Ista nije
znala da koristi kafe aparat. L mu se nikada nije žalila na Dž niti je imao
priliku da vidi da je imala bilo kakve povrede. Dok se nalazio tu on je bio
taj koji je isplaćivao zaradu od 10 eura dnevno. Nije mu poznato kako je L
provodila svoje slobodno  vrijeme nakon završetka smjene niti to da li je sa
nekim izlazila s tim što za tih nedelju dana nije imao priliku da vidi da
izlazi sa nekim a pogotovo ne sa A koga inače poznaje. Inače po načinu
oblačenja se vidjelo da je L jako siromašna i misli da pet dana nakon što je
ona počela da radi Dž došao kod njega i tražio mu 100 eura na ime kupovine
garderobe za nju pa je na to i pristao nakon čega joj je ovih 100 eura
odbijeno.  
Svjedok J V je u svom svjedočkom iskazu naveo da je sa L K i radio zajedno u
objektu  "Kasandra"  čiji vlasnici su bili njegovi rodjaci, porodica D, 4 do 5
dana u oktobru, i to negdje posle 12. oktobra 2007.godine, a toga se sjeća jer
je 12 oktobra te godine bio Bajram koji praznik se slavi 3 do 5 dana i te
praznične dane je proveo u Prizrenu nakon čega se vratio u Ulcinj. U ovom
lokalu radio je tokom sezone ali je ostao i nakon završene sezone da  bi
spremio lokal. Sjeća se da je L isplatio kao i sve ostale radnike, te da je
ona i nakon toga dolazila kao gost u lokalu tj.prolazila je ispred lokala i
uvijek bi ga pozdravila pri prolazu. U vrijeme dok su on i L zajedno radili
tih četiri do pet dana nju je svaki dan vozio na posao i odvozio sa posla Dž A
koga zovu Dž sa njegovim autom "Ford" bijele boje. Sjeća se da je ponekad Dž
dolazio dva do tri sata prije nego što bi Lzavršila smjenu i čekao je
ispijajući piće.  Nije mu poznato gdje su nakon toga L i Dž odlazili, kao ni
to kada je L počela da radi u Kasandri, već je istu zatekao kada se vratio iz
Prizrena  nakon bajrama u oktobru 2007.godine. Sjeća se da je jednog dana Dž
odvezao sa posla i da se nakon toga nije vraćala na posao ali mu nije poznato
zbog čega niti je to pitao a nije ni imao priliku da je pita  jer je nakon
toga samo vidjao kako prolazi pored Kasandre kada bi se samo pozdravila sa
njim bez zadržavanja. U vrijeme dok su radili zajedno u Kasandri on je radio
prije podne a ona posle podne od 15 časova s tim što je on morao i tada da
dolazi jer ona nije znala da radi sa uredjajem za ekspreso kafu. Inače radnici
u Kasandri su zaradjivali za svoj rad u jednoj smjeni 10 eura pa je tako
zaradjivala i L. A ovu zaradu je uvijek isplaćivao on obzirom da su gazde bili
porodični ljudi i nisu čekali završetak smjene do 23 ili 24 sata, a dnevni
pazar im je predavao narednog dana. Kada je došao iz Prizrena i zatekao L
vidio je da ista ne zna da radi pa je pitao F D ko je ona, na šta mu je on
rekao da ne zna. Što se tiče D D misli da je nije poznavao jer je ona već bila
otišla kada je on došao sa Kosova. Sjeća se da su mu jedne prilike Dž i L
tražili da im da  50 eura za stan, što je on saopštio nekom od braće D pa su
oni to odobrili tako da je od dnevnog pazara dao Li 50 eura i kasnije to odbio
od njene zarade. Nije se mogao sjetiti koliko je puta L isplatio 10 eura s tim
što je naveo da je moguće da su zajedno radili i  sedam dana, inače nakon što
je dao ovih 50 eura Dži L sledećih pet dana je nije ništa isplaćivao. Nije mu
poznato da li je za vrijeme njegovog boravka u Prizrenu gdje je otišao negdje
izmedju 10 i 20 septembra u Kasandri radila i neka druga djevojka osim L pa ni
K M zvana "Mira". Nije se zabavljao sa L niti je ikada sa njom imao polni
odnos, a nije mu poznato da li je ona takve odnose imala sa drugim ljudima dok
je radila u Kasandri. Inače kafana "Kasandra" se nalazi u prizemlju kuće, taj
objekat ima i spratni dio ali isti nije  završen, tj. postoje samo zidovi i
ploča, nije mu poznato da li je sprat bio ozidan u vrijeme kad je L tamo
radila. Takodje mu nije poznato da li je ista imala lična dokumenta ali zna da
nikada u Kasandru nije ostavila nikakva dokumenta.  Dok su radili zajedno niko
je nije nikada zvao drugim imenom. Za to vrijeme mu se L nije  žalila niti
pokazivala da se tu nalazi protiv svoje volje, čak je doživljavao da je
raspoložena jer je ponekad znala da se i smije. Sjeća se da je pitao odakle
je, te da  mu je ista rekla da je iz Suve Reke ali je istakao da je nije mnogo
pitao jedino za ime da bi znao kako da joj se obraća.  
Na glavnom pretresu ovaj svjedok je dodao da lokal Kasandra radi tokom čitave
godine ne samo tokom sezone, da uglavnom on vodi lokal i brine se o
snadbijevanju i radnicima a kada je na odmoru i ide na posao onda neko od
članova porodice D obavlja taj posao. Te godine kada je pošao na Kosovo negdje
oko 10.septembra 2007.godine te poslove su obavljali Fi D D koji su braća, a
sjeća se kada se vratio nakon mjesec ipo dana da nije zatekao D D jer je on
već bio pošao na Kosovo ali ga je mijenjao njegov brat A D i tada je zatekao L
koja je tu bila zaposlena kao konobarica i sjeća se da je pitao F ko je doveo
tu djevojku jer je slabo radila ali mu isti  nije ništa odgovorio. Nije mu
poznato koliko je godina imala L ali je po njenom izgledu pretpostavio da ima
manje od 18 godina, nikada  na njoj nije primijetio neke povrede, sjeća se da
ista nije znala srpski jezik pa joj je pomagao u kontaktu sa gostima. L mu se
nikada nije žalila na Dž koga je znao kao gosta lokala i to prije nego što je
L počela da radi u njihovom lokalu. Nije se mogao sjetiti da li je sa L bio
Džkada mu je tražila 50 eura da plati stan. Pojasnio je da je Dž te noći kada
je došao po L nakon čega se više nije vratila na posao  došao prije nego što
je bila završila smjenu, oko pola osam i tada joj je rekao da mu treba i da
treba da ide sa njim a nije ništa rekao o tome da se više neće pojavljivati na
posao, nakon čega ista više nije dolazila da radi i niko od njih je više nije
ni tražio da provjeri da li hoće da radi ili ne.  
Iz zapisnika o pretresanju stana i drugih prostorija Ispostave Ulcinj od
11.o4.2008.godine na ime A Dž i potvrda o privremeno oduzetim predmetima
Ispostave  Ulcinj od 11.o4.2008.godine na ime A Dž utvrdjeno je da su
ovlašćeni službenici Ispostave Ulcinj prilikom pretresa stana optuženog A Dž
pronašli i privremeno oduzeli sledeće predmete: putnu ispravu broj 004485988
na ime A Dž, putnu ispravu broj 00628876 na ime K A, vozačku dozvolu na ime A
Dž, vozilo marke "Ford sijera" bijele boje registarskih oznaka 119KS 083 sa
ključevima i saobraćajnom dozvolom za ovo vozilo na ime optuženog A Dž,
njemačku vozačku dozvolu na ime Aj Dž, ugovor o stanovanju u kući Rasima
Derviševića u Štoju ručno pisan i sastavljen dana 15.10.2007.godine, mobilni
telefon marke "Soni Erikson" sa karticom promontea  069 973 368, mobilni
telefon marke LG sa karticom Promonte  069 692 211, mobilni telefon marke
"Samsung" sa karticom 069 796 388, dvije telefonske kartice Vala operatera sa
područja Kosova, jedna telefonska kartica Vodafon sa područja Albanije,
telefonska kartica T-mobile, dvije telefonske kartice M-tel 068 531 279, 068
531 277, telefonska kartica operatera ipko, šest djelova za telefonske
kartice- dvije mreže Vala i T-mobile i četiri Promonte, kartica VISA
Elektronik Raifajzom bank Kosovo, jedna mobilna kartica, USB bijele boje, šest
rokovnika sa bilješkama i telefonskim brojevima, izvod iz knjige rodjenih na
ime A Dž, dvije kartice na ime A Dž- jedna firme za obezbjedjenje ličnosti i
objekata i druga sa slikom A Džna njemačkom jeziku kao i CD kasetofon marke
"Soni".  
Iz odgovora na zamolnicu ovog suda za pružanje pravne pomoći od
13.09.2010.godine Okružnog suda u Prizrenu I.AGJ.br.2-10-28 od
o1.10.2010.godine, presude Okružnog suda u Prizrenu P.br.50/2008 od
29.04.2009.godine, rješenja Vrhovnog suda Kosova AP.br.312708 od
01.10.2008.godine, presude Okružnog suda u Prizrenu K.br.199/08 i rješenja
Vrhovnog suda Kosova AP.br.225/2009 od 19.08.2010.godine utvrdjeno je  da je
optužena K M, sa nadimkom "Duće" rodjena 23.09.1976.godine u selu Pećan,
Opština Suva Reka, od oca D i majke S, rodjene Kući sa prebivalištem u
Pećanu,nepismena, udata, albanka, državljanka Republike Kosovo, lošeg imovnog
stanja, presudom Okružnog suda u Prizrenu K.br.50/2008 oglašena krivom zato
što je tokom mjeseca jula 2007.godine posredovala u prostituciji maloljetne
A.G rodjene o2.10.1992.godine, iz sela Pećani, Opština Suva Reka, koju na
prevaran način kazujući joj da će je odmah vratiti vodi sa sobom u Ulcinj u
društvu drugih osoba, automobilom izvjesnog Dž koji obezbjedjuje ličnu kartu
na ime L K iz Prizrena, smješta je u Dž stan sa namjerom bavljenja
prostitucijom u kafeteriji "Kasandra" vlasnika izvjesnog D i primorava je na
seksualne odnose sa licem zvani A, sve dok oštećena ne uspijeva da se preko
ostalih trećih lica vrati na Kosovo dana 15.11.2007.godine gdje biva
identifikovana u policiji i čiji slučaj pokreću u tužilaštvu, čime je izvršila
krivično djelo omogućavanje prostitucije trafikovanih ljudi iz čl.201 st.4 u
vezi st.1 Krivičnog Zakonika Kosova i osudjena na kaznu zatvora u trajanju od
dvije godine u koju kaznu joj je uračunato vrijeme provedeno u pritvoru od
dana o9.12.2007.godine do 29.04.2008.godine. Navedena presuda je ukinuta
rješenjem Vrhovnog suda Kosovo AP.br.312/08 od o1.10.2008.godine i predmet
vraćen Okružnom sudu u Prizrenu na ponovno odlučivanje, da bi Okružni sud u
Prizrenu donio presudu K.br.199/2008 kojom je optuženu K M oglasio krivom zato
što je tokom mjeseca jula 2007.godine posredovala u prostituciji maloljetne
A.G rodjene o2.10.1992.godine, iz sela Pećani, Opština Suva Reka, koju od
ranije poznaje i koju, kazujući joj da će je odmah vratiti vodi sa sobom u
Ulcinj u društvu drugih osoba, automobilom izvjesnog Džeze koji obezbjedjuje
ličnu kartu na ime L K iz Prizrena, smješta je u Dž stan sa namjerom bavljenja
prostitucijom u kafeteriji "Kasandra" vlasnika izvjesnog D i primorava je na
seksualne odnose sa licem zvani A, sve dok oštećena ne uspijeva da se preko
ostalih trećih lica vrati na Kosovo dana 15.11.2007.godine gdje biva
identifikovana u policiji i čiji slučaj pokreću u tužilaštvu za, čime je
izvršila  krivično djelo omogućavanje prostitucije iz čl. 201 st. 4 u vezi
stava 3 i 1 Krivičnog  zakonika Kosova i osudio na kaznu zatvora u trajanju od
6 (šest) mjeseci u koju kaznu joj je uračunao vrijeme provedeno u pritvoru od
09.12.2007.god. do 09.05.2008.godine. Ova presuda je ukinuta rješenjem
Vrhovnog suda Kosova AP.br.22572009 od 19.08.2010.godine, predmet vraćen na
ponovno odlučivanje Okružnom sudu u Prizrenu tako da je krivični postupak i
dalje u toku.  
Iz obavještenja Opštinskog suda u Prizrenu Pom.br.68/2009 od
17.05.2010.godine, uvjerenja Opštinskog suda u Prizrenu P.ndr.nr.5124/2010 od
12.05.2010.godine na ime optužene A A, izvoda iz krivičnog registra Opštinskog
suda u Prizrenu od 07.05.2010.godine za optuženog A Dž, izvoda iz krivičnog
registra Opštinskog suda u Prizrenu od 07.05.2010.godine za optuženu K M i
obavještenja Opštinskog suda u Prizrenu Pom.br.21/2010 od 13.05.2010.godine,
utvrdjeno je da je protiv optuženog A Dž vodjen krivični postupak pred
Okružnim sudom u Prizrenu u predmetu pod brojem P.nr.36/99, zbog krivičnog
djela lišavanje slobode iz čl.63/1 KZJ  i da je isti osudjen na kaznu zatvora
u trajanju od  3 (tri) mjeseca, a koji postupak je pravosnažno okončan, da je
protiv optužene K M u toku krivični postupak kod Okružnog suda u Prizrenu u
krivičnom predmetu pod brojem P.nr.199/08, zbog krivičnog djela omogućavanje
prostitucije iz čl.201/4-3-1 KZ Kosova, koji predmet još nije pravosnažno
okončan, te da protiv optužene A A Opština Prizren nije podnijela pravosnažnu
optužnicu niti je presudom osudjena za krivično djelo za koje je predvidjena
kazna zatvora u trajanju od tri godine ili novčana kazna.  
Iz izvještaja Opštinskog suda u Suvoj Reci Nd.62/2010 od o6.10.2010.godine
utvrdjeno je da optužena K M nije evidentirana u krivičnom registru Opštinskog
suda u Suvoj Reci i da nema krivični dosije u tom sudu.  
Na osnovu rezultata cjelokupnog postupka ovaj sud je nesumnjivo utvrdio da su
optuženi A Dž, K M i A A izvršili krivično djelo trgovina ljudima iz čl.444
st.6 u vezi st.1 i 3 Krivičnog zakonika, a optuženi A Dž i krivično djelo
silovanje u produženom trajanju iz čl.204 st.3 u vezi st.1 u vezi čl.49
Krivičnog zakonika.  
Naime u toku postupka je nesumnjivo utvrđeno da su optuženi A Dž, K M i A A u
periodu od neutvrđenog dana septembra mjeseca do novembra 2007.godine u
Prizrenu-Kosovo i Ulcinju, djelujući na organizovan način, silom i dovodjenjem
u zabludu, prevezli i držali u cilju dovodjenja u položaj sluge, maloljetnu G
A, na način što su, neutvrdjenog dana septembra mjeseca 2007.godine iz Ulcinja
došli u Prizren kako bi putem prevare doveli u Ulcinj oštećenu G A i radno je
eksploatisali, kojom prilikom ju je okrivljena Karagija obmanom navela da iz
svog sela Pećani dodje u Prizren, u stan okrivljenih A Dž i A, gdje joj je
rekla da će da idu na jedan dan u Ulcinj, što oštećena nije prihvatila, zbog
čega ju je tukla i nije joj dozvolila da izadje iz stana, a sledećeg dana,
nakon što su pribavili ličnu kartu na ime punoljetnog lica K L, vozilom kojim
je upravljao A Dž, prevezli su je preko graničnog prelaza Kula u Crnu Goru,
kojom prilikom joj je optuženi A Dž naredio da se pravi da sprava i službenim
licima na prelazu pokazao ličnu kartu K L, lažno predstavljajući da je to
lična karta oštećene, da bi je po dolasku u Ulcinj, ne prijavljujući njen
boravak nadležnom organu, smjestili u zajedničkom stanu, a zatim ju je A Dž
zaposlio kao konobaricu u ugostiteljskom objektu "Kasandra", gdje je oštećena
ostvarivala zaradu u iznosu od po 10 eura za radni dan, koji novac su joj
okrivljeni oduzimali, a obezbjedjivali su joj samo smještaj i oskudnu ishranu.  
Naprijed navedeno činjenično stanje sud je utvrdio polazeći prije svega od
sadržine iskaza svjedoka oštećene G A saslušane u prisustvu zakonskog
zastupnika - oca, koja je tokom postupka na uvjerljiv način detaljno opisala
dešavanja u kritičnom periodu, pa je tako iz sadržine njenog iskaza utvrđeno
je da je kritičnom prilikom doputovala u Ulcinj po nagovoru okrivljene K M da
otputuju na jedan dan radi šetnje, a zajedno sa njom i sa okrivljenima A Dž  i
A A, kao i da su je po dolasku u Ulcinj okrivljeni odveli u kafanu "Kasandra"
gdje je počela da radi kao konobarica, a za koji rad je ostvarivala dnevnu
zaradu u iznosu od 10 eura, koji novac su joj okrivljeni oduzimali sa
objašnjenjem da su to činili zbog otplaćivanja stana u kojem su svi zajedno
stanovali. Nadalje je utvrđeno da je za vrijeme boravka u Ulcinj oštećena
imala falsikovanu ličnu kartu na ime Leonora Krasnići, a istu je na graničnom
prelazu, okrivljeni A Dž, nakon što je oštećenoj naredio da se pravi da spava,
pokazao na uvid službenim licima kao da je njena, a ista lična karta sa
fotografijom L K, je po po dolasku u Ulcinj izvjesno vrijeme bila kod njega.
Takođe, utvrđeno je da je za vrijeme boravka u Ulcinju oštećena tražila da se
vrati na Kosovo, da bi jednom prilikom i pokušala da pobjegne, u kojoj namjeri
su je spriječili okrivljeni, vratili je i tukli, te da se nakon toga uspjela
vratiti na Kosovo uz pomoć izvjesnog A, kojem je okrivljeni A Dž tom prilikom
predao ličnu kartu na ime L K.  
Sud je ovakvom iskazu oštećene u cjelosti poklonio vjeru iz razloga što ista
po mišljenju ovog suda nije imala nijedan valjan razlog da optužene neosnovano
tereti za nešto što nijesu učinili a da to zaista nijesu učinili a osim toga
isti je u pogledu odlučnih činjenica a vezano za inkriminisane radnje koje su
optuženi preduzimali dosledan i precizan. Istina isti sadrži određene
kontradiktornosti u pogledu dužine vremenskog perioda koji je ista provela u
Ulcinju i načina isplaćivanja zarade koju je ostvarivala u ugostiteljskom
objektu "Kasandra", međutim po mišljenju suda isto ne umanjuje dokaznu snagu
ovog svjedočkog iskaza, a osim toga imajući u vidu uzrast ove oštećenje u
vrijeme svjedočenja (mlađa od 16 godina) te okolnosti na koje je svedočila to
su za ovaj sud i razumljiva određena manja odstupanja prilikom davanja iskaza.
Inače iskaz oštećene nije doveden u sumnju ni dokazima provedenim tokom ovog
postupka, već naprotiv potkrijepljen je iskazima saslušanih svjedoka, prije
svega svjedoka D D, koji je kao vlasnik kafane i pekare "Kasandra", na
uvjerljiv način pojasnio da je negdje 20 septembra 2007 godine, na molbu
okrivljenih A Dž i A A, zaposlio L, za koju je tokom postupka utvrđeno da se
radi o oštećenoj G A, za koji rad je na kraju svakog radnog dana, do njegovog
odlaska u Prizren, dobijala po 10 eura. Dalje, iskaz oštećene je utemeljen i u
dijelu iskaza ovog svjedoka kada navodi da nije postojala nikakva obaveza da
se lična dokumenta radnika ostavljaju u objekat, pa da nije tražio ni Leonori,
ovdje oštećenoj, da mu donese na uvid ličnu kartu, a takođe je prilikom
zaposlenja postignut dogovor da se oštećena hrani kod njih, a da stanuje kod
Dž. U prilog nesumnjivom činjeničnom utvrđenju suda ide i sadržina iskaza
svjedoka J V, koji kao i oštećena u svom iskazu, ističe da su zajedno radili u
objektu "Kasandra", kao i da su svi radnici u tom lokalu, pa i L, ovdje
oštećena G A, za svoj rad u smjeni zarađivali 10 eura, koju zaradu je
isplaćivao on za vrijeme koje su zajedno radili možda 7 dana. Isti svjedok je
potvrdio i dio iskaza svjedoka oštećene i svjedoka D D koji se odnosi na
činjenicu da oštećena nikada u "Kasandri" nije ostavila nikakva dokumenta, što
jasno ukazuje na nesumnjivo utvrđenje da je falsifikovana lična karta bila
jedino kod okrivljenog A Dž, sve do momenta odlaska oštećene iz Ulcinja i
predaje te lične karte izvjesnom A, kako to navodi oštećena, a kod prednjeg
utvrđenja imajući u vidu i činjenicu da je na istom dokumentu egzistirala
fotografija Leonore Krasnići, kao i izjašnjenje svjedoka J V čija procjena u
odnosu na izgled oštećene upućuje na zaključak da se radi o osobi mlađoj od 18
godina, jasno asignira sud na nesumnjiv zaključak da je okrivljeni znao pravi
identitet oštećene, odnosno da se ne radi o L K, već o maloljetnoj G A.
Činjenicu da je okrivljeni A imao takvo saznanje, učvrstio je i dio iskaza
ovog svjedoka koji se odnosi i na opisivanje načina rada oštećene u lokalu; na
dolazak i odlazak sa posla oštećene vozilom "Ford" bijele boje kojim je
upravljao okrivljeni A; na dolazak okrivljenog A Dž u lokal prije završetka
radnog vremena oštećene, satima ispijajući piće, čekajući je da završi svoju
smjenu te odvođenja iste, sve do dana kada je odveo prije završene smjene,
nakon čega se više nije vraćala tim poslovima. Dakle, prethodno opisivanje
odnosa oštećene i okrivljenog A, jasno ukazuje na uvjerenje da je isti
ostvarivanjem takve svakodnevne komunikacije sa oštećenom, odnosno pomnim
praćenjem njenog rada, dovodio istu u položaj potpune podređenosti  njemu.  
Imajući u vidu prednje utvrđeno činjenično stanje sud nije prihvatio odbrane
okrivljenih A Dž I A A već je iste cijenio kao sračunate na izbjegavanje
krivice ili eventualno njeno ublažavanje. Naime, i sam okrivljeni A Dž u
svojoj odbrani nije sporio da su u septembru mjesecu 2007 godine, na
inicijativu okrivljene M, on, M i A, kako to navodi na pretresu, pošli na
Kosovo sa namjerom da dovedu u Ulcinj L, ovdje oštećenu, te da je po dolasku
ista počela da radi u kafani "Kasandra" u kojoj je radila i okrivljena M, a
koje izjašnjenje okrivljenog Dž, već utvrđjena činjenica da je držao ličnu
kartu na ime Leonora Krasnići i istu pokazao na uvid službenim licima, kao i
prethodni iskaz svjedoka J V koji se odnosi na opisanu blisku, svakodnevnu
saradnju izmeđju okrivljenog i oštećene, opovrgava njegov dio odbrane da nije
znao da se radi o maloljetnoj G A, te da je za pravi identitet te djevojke
saznao u policiji prilikom saslušanja. Takođe je neprihvatljiva njegova
odbrana u dijelu u kojem ističe da od oštećene nije uzimao zarađeni novac koji
je dobijala za rad u "Kasandri", te da je prihvatio da oštećena i okrivljena M
žive u stanu sa njim i njegovom suprugom, ovdje okrivljenom A A, bez ikakve
naknade, iz sažaljenja, a ovo imajući u vidu već utvrđeno da je jednom
prilikom od svjedoka J V tražio iznos od 50 eura na ime stanarine, a osim toga
i životno je nelogično i nevjerovatno za povjerovati da jedna osoba koja sa
svojom ženom živi u jednoj iznajmljenoj sobi, kako okrivljeni to i sam opisuje
u svojoj odbrani, obezbijedi bez ikakve naknade, iz sažaljenja, smještaj u
drugoj sobi, osobi koju nikada ranije u životu nije vidio, pa i pored saznanja
da je ista osoba u radnom odnosu i mogućnosti saznanja, obzirom na utvrđenu
saradnju među njima, da ista ostvaruje zaradu. Takođe nije sporio da su jednom
prilikom spriječili oštećenu da pobjegne iz Ulcinja, te da su je tada našli na
autobuskoj stanici, opisujući pri tom oštre reakcije okrivljene Miradije prema
oštećenoj, njihovu svađu i primoravanje iste da uđe u auto, a inače je imao
priliku da vidi grubo ponašanje okrivljene M prema oštećenoj, kao i više puta
priliku da je pokušala da je udari na radnom mjestu.  
O namjeri okrivljenih da u kritičnom periodu odlaze u Prizren sa namjerom da
dovedu djevojku koju je poznavala okrivljena M, jasno se u svojoj izjavi u
pretkrivičnom postupku izjasnila okrivljena Aj A, opisujući priliku kada su se
u kafani "Kasandra" sastali svi okrivljeni sa D i nakon postignutog dogovora
iste večeri i krenuli za Prizren, kojom prilikom je M dobila novac od D, da bi
narednog dana nakon dolaska u Prizren, M dovela djevojku L i svi krenuli u
Ulcinj, gdje je iste večeri L zajedno sa M otišla da radi. Takođe je izjavom
ove okrivljene potvrđena činjenica da se lična karta na ime L nalazila kod
njih kući, kao i da je u toj kafani saznala da se djevojka ne zove L nego A s
obzirom da su je svi oslovljavali tim imenom, a pri tom ista okrivljena tokom
cijelog postupka imenom A oslovljava istu djevojku, čime je takođe učinjen
neprihvatljivim i nelogičnim dio odbrane okrivljenog ADž da on o toj djevojci
i njenom pravom identitetu nije znao ništa, tim prije što su svi zajedno
stanovali i da je okrivljena A bila u saznanju, kao i da je isti duže vremena
boravio u kafani, više vremena provodio sa njom te bio u prilici da sazna.  
Prethodni stav o utvrđenom činjeničnom stanju učvršćuje i sadržina zapisnika o
pretresanju stana i drugih prostorija Ispostave Ulcinj od 11.04.2008 godine na
ime A Dž i potvrde o privremeno oduzetim predmetima od istog datuma na ime A
Dž, iz koje je utvrđeno da je od okrivljenog A Dž toga dana privremeno
oduzeto, između ostalog i vozilo marke "Ford siera" bijele boje reg oznaka 119
KS 083 sa ključevima i saobraćajnom dozvolom na ime A Dž, a za koje vozilo
tokom postupka, ni iz odbrana okrivljenih Ademaj Dž i A A, niti iz iskaza
oštećene nije učinjeno spornim da je isto poslužilo za prevoženje oštećene iz
Prizrena u Ulcinj.  
Radnja krivičnog djela trgovina ljudima iz čl.444 st.1 Krivičnog zakonika je
alternativno određena i preduzimanjem bilo koje od pojedinačno određenih
radnji ostvaruje se obilježje tog krivičnog djela. U konkretnom slučaju radnja
krivičnog djela se sastoji u upotrebi sile, održavanju u zabludi, te
prevoženjem i držanjem drugog lica, a sve u cilju dovođenja u položaj sluge.
Po stavu 3 istog člana zaštitni objekat je maloljetno lice, dok je u st.6
istog člana predviđen teži oblik ovog krivičnog djela kvalifikovan posebnom
okolnošću i isti postoji ako se neko bavi vršenjem krivičnih djela propisanih
u st.1-3 (čl.444 KZ) ili je krivično djelo izvršeno na organizovan način od
strane više lica, a u smislu navedenog stava organizovan način od strane više
lica postoji kada se od strane dva ili više lica planira izvršenje djela,
dakle, izvršenje djela nije rezultat spontanog i iznenadnog djelovanja, već
njegovom izvršenju prethodi određeni stepen organizovanja i planiranja, dok
položaj sluge treba razumjeti kao odnos potpune podređenosti drugom licu,
obavezu pasivnog subjekta - oštećene da služi izvršiocima djela i da bez
pogovora izvršavaju njihova naređenja.  
Imajući u vidu naprijed citirano zakonsko određenje, te utvrđeno činjenično
stanje, ovaj sud nesumnjivo zaključuje da su se u radnjama okrivljenih A Dž, K
M i A A ostvarili svi bitni elementi bića krivičnog djela trgovina ljudima iz
čl.444 st.6 a u vezi st.1 i 3 Krivičnog zakonika. U pogledu vinosti svi
okrivljeni su postupali sa direktnim umišljajem, budući da su bili svjesni
svih obilježja bića predmetnog krivičnog djela i htjeli njegovo izvršenje.  
Prilikom odlučivanja sud je imao u vidu da su izostali navodi odbrane
okrivljene K M, kojoj se iz razloga, kako je to već navedeno u ovoj presudi,
sudilo u odsustvu, pa je našao da na osnovu dokaza koji su provedeni na
glavnom pretresu nesumnjivo stoji da su se u njenim radnjama preduzetim u
kritičnom periodu ostvarila obilježja krivičnog djela koje joj je stavljeno na
teret, što je sud do stepena odlučnih činjenica mogao utvrditi iz provedenih
dokaza.  
Prema mišljenju ovog suda ne stoje navodi branioca optužene K M koji je u
završnoj riječi predložio sudu da odbaci optužnicu u odnosu na njegovu
branjenicu obzirom da se protiv nje kod Okružnog suda u Prizrenu vodi krivični
postupak za isti dogadjaj a kod načela da se za isti dogadjaj ne može suditi
dva puta niti pred dva suda,a obzirom  da je krivični postupak pred Okružnim
sudom u Prizrenu prije pokrenut a članom 138 KZ-a je predvidjeno da ako je
pokrenut ili dovršen krivični postupak u nekoj stranoj zemlji da se gonjenje
može preduzeti samo po odobrenju Vrhovnog državnog tužioca koje u konkretnom
slučaju nije pribavljeno,a ovo obzirom da nadležni tužilac u vrijeme kada je
preduzeo gonjenje protiv optužene K M nije znao da se protiv nje za isti
krivični događaj vodi i krivični postupk pred nadležnim sudom Republike Kosovo
već je ova činjenica saznata tek iz odgovora Okružnog suda u Prizrenu
I.AGJ.br.2-10-28 od 01.10.2010.godine na zamolnicu ovog suda za pružanje
pravne pomoći od 13.09.2010.godine, tako da se odredba čl.138 KZ-a u ovom
slučaju ne može primijeniti odnosno smatrati da je u konkretnom slučaju
krivični postupak vođen bez odobrenja Vrhovnog državnog tužioca a što bi bio
razlog za odbacivanje optužnice shodno čl.357 ZKP-a. Osim toga sud iako je u
vrijeme presuđenja bio u saznanju da se protiv optužene K M vodi krivični
postupak pred nadležnim sudom u Republici Kosovo za isti krivični događaj je
istu osudio za ovo krivično djelo a imajući u vidu da isti nije pravosnažno
okončan pa se u konkretnom slučaju ne može primijeniti načelo ne bis in idem
na koje se branilac optužene pozvao u završnoj riječi.  
Sud je izmjenio činjenični opis dispozitiva optužnice na način kako je to
precizirano izrekom presude, a shodno utvrđenom činjeničnom stanju, smatrajući
da time nije povrijeđen objektivni identitet između presude i optužbe.  
Što se tiče utvrđivanja krivice u odnosu na krivično djelo silovanje u
produženom trajanju iz čl.204 st.3 u vezi st.1 u vezi čl.49 Krivičnog zakonika
koje je optužbom stavljeno na teret okrivljenom A Dž, sud je pošao prije svega
od iskaza oštećene koja se detaljno i precizno izjasnila o izvršenom silovanju
u tri navrata od strane okrivljenog A Dž, te da joj je svaki put prethodno
prijetio da će je tući, pojašnjavajući da joj je nedjelju dana nakon dolaska u
Ulcinj okrivljeni Džezair rekao da treba da ima seksualne odnose sa njim,
kojom prilikom su bili sami u stanu, dok su okrivljene K M i A A bile na
poslu, da bi nakon njegove prijetnje "Ako nećeš ja ću te tući", ona to
prihvatila i pristala na seksualne odnose sa njim, a na šta inače ne bi
pristala da joj nije bilo zaprijećeno. Takođe je iz njenog iskaza utvrđeno da
je prije drugog seksualnog odnosa sa njim, isti tukao, jer nije htjela da
pristane na to, odnosno tada je uhvatio za kosu i bacio na beton a onda tukao
sa metalnom cijevi, nakon čega je pristala na polni odnos sa njim, a o svim
tim dešavanjima okrivljenima K M i A ništa nije bilo poznato.  
Krivično djelo silovanje iz čl.204 st.3 u vezi st.1 Krivičnog zakonika čini
onaj ko prinudi drugog na obljubu ili sa njom izjednačen čin upotrebom sile
ili prijetnjom da će neposredno napasti na život ili tijelo tog ili drugog
lica, dok krivično djelo iz st.3 istog člana postoji ako je djelo izvršeno
prema maloljetniku. U konkretnom slučaju optuženi A Dž je tri puta prinudio
oštećenu na obljubu i to prvi put prijetnjom da će napasti na tijelo oštećene,
drugi put upotrebom sile tako što je prije obljube istukao i treći put takođe
upotrebom prijetnje da će napasti na tijelo oštećene. Pod prijetnjom se u
krivičnom pravu smatra se izjava nekog lica kojom stavlja drugom licu u izgled
neko zlo koje je podobno da utiče na odlučivanje u određenom pravcu, pri čemu
za pojam prijetnje nije potrebno da je lice koje prijeti zaista i spremno da
sprovede prijetnju u djelo već je potrebno da lice kome se prijeti ima osnova
da prema konkretnim okolnostima shvati prijetnju kao ozbiljnu i moguću a što u
konretnom i jeste bio slučaj imajući u vidu iskaz oštećene da na obljubu ne bi
pristala da joj nije bilo zaprijećeno što znači da je prijetnju optuženog A Dž
shvatila ozbiljno a naračito kada se ima u vidu način na koji je od strane
ovog optuženog A Dž i drugih optuženih dovedena u Ulcinj gdje držana protivno
svojoj volji i radno eksploatisana a što je naprijed nesumnjivo utvrđeno a
osim toga da je ova prijetnja bila ozbiljna potvrđuje i to što je optuženi A
Dž istu i realizovao prije drugog seksualnog odnosa sa njom kada je istukao
nakon čega je pristala na polni odnos sa njim. Dakle imajući u vidu naprijed
navedeno jasno je da je oštećena u sva tri slučaja bila prinuđena na polno
opštenje sa optuženim protiv njene volje. Obzirom da su radnje izvršenja
predmetnog krivičnog djela preduzete na identičan način, sa istom namjerom,
prostorno i vremenski povezane, a koje radnje sa stanovišta običnog životnog i
logičkog posmatranja i rezonovanja predstavljaju jedinstvenu kontinuiranu
djelatnost, koja djelatnost čini jednu prirodnu cjelinu, tako da postupanje
okrivljenog A Dž u navedenoj situaciji treba kvalifikovati kao produženo
krivično djelo silovanje iz čl.204 st.3 u vezi st.1 KZ, jer su za to ispunjeni
svi zakonski uslovi iz čl.49 KZ. Dakle, kod naprijed citiranog zakonskog
određenja, imajući u vidu utvrđeno činjenično stanje, ovaj sud nesumnjivo
zaključuje da su se u radnjama okrivljenog A Dž ostvarili svi bitni elementi
bića krivičnog djela silovanje u produženom trajanju iz čl.204 st.3 u vezi
st.1 u vezi čl.49 Krivičnog zakonika, a okrivljeni je u odnosu na izvršeno
djelo postupao sa direktnim umišljajem, budući da je bio svjestan da primjenom
sile i prijetnjom nad oštećenom koja je maloljetna (a koju činjenicu je
optuženi znao a što je naprijed nesumnjivo utvrđeno) prinuđuje istu na obljubu
pa je to i htio iako se oštećena tome protivila.  
Prilikom odlučivanja o predmetnoj krivično pravnoj stvari sud je imao u vidu i
druge provedene dokaze, ali je našao da su isti bez značaja za odlučivanje u
konkretnoj krivično pravnoj stvari.  
Sud je prilikom odlučivanja o kazni imao u vidu sve okolnosti na strani
okrivljenih koje utiču da kazna bude veća ili manja u smislu čl.42 KZ pa je
tako na strani optuženog A Dž od olakšavajućih okolnosti cijenio njegove
porodične prilike dok mu je kao otežavajuću cijenio raniju osuđivanost i to
presudom Okružnog suda u Prizrenu P.nr.36/99, zbog krivičnog djela lišavanje
slobode iz čl.63/1 KZJ na kaznu zatvora u trajanju od  3 (tri) mjeseca a što
je utvrđeno iz izvoda iz krivičnog registra Opštinskog suda u Prizrenu od
07.05.2010.godine za ovog optuženog a u odnosu na krivično djelo silovanje u
produženom trajanju kao otežavajuću okolnost mu je cijenio i broj krivičnih
djela koja ulaze u ovu zakonsku konstrukciju u korist učinioca (produženo
krivično djelo), na strani okrivljene K M u odsustvu otežavajućih okolnosti,
od olakšavajućih okolnosti joj je cijenio raniju neosuđivanost, dok je na
strani okrivljene A A u odsustvu otežavajućih okolnosti našao od olakšavajućih
njene porodične prilike i raniju neosuđivanost, pa imajući u vidu navedene
okolnosti sud je okrivljenom A Dž prethodno primjenom čl.48 st.1 KZ utvrdio
pojedinačne kazne zatvora za navedena djela, i to za krivično djelo trgovina
ljudima iz čl.444 st.6 u vezi st.1 i 3 KZ  kaznu zatvora ispod propisanog
minimuma u trajanju od 3 (tri) godine a shodno čl.45 i 46 KZ, nalazeći da
utvrđena olakšavajuća okolnost na njegovo strani predstavlja naročito
olakšavajuću okolnost, dok mu je za krivično djelo silovanje u produženom
trajanju iz čl.204 st.3 u vezi st.1 u vezi čl.49 KZ utvdio kaznu zatvora u
trajanju od 4 (četiri) godine, pa ga je primjenom čl.48 st.2 KZ osudio na
jedinstvenu kaznu zatvora u trajanju od 6 (šest) godina, dok je okrivljene K M
i A A osudio na kaznu zatvora u trajanju od po 3 (tri) godine, nalazeći da su
utvrđene olakšavajuće okolnosti na strani ovih okrivljenih takvog karaktera da
opravdavaju primjenu instituta ublažavanje kazne ispod zakonom propisanog
minimuma, shodno čl.45 i 46 KZ. Sud je mišljenja da su ovako odmjerene kazne
okrivljenim neophodne i dovoljne za ostvarenje svrhe kažnjavanja, kako sa
gledišta generalne tako i sa gledišta specijalne prevencije, tj. da će uticati
na okrivljene da ubuduće ne vrše krivična djela i imati uticaj na druge da ne
vrše krivična djela, čime je izražena društvena osuda za krivično djelo i
obaveza poštovanja zakona, a što sve ima za svrhu jačanje morala i uticaj na
razvijanje društvene odgovornosti.  
Shodno čl.51 Krivičnog zakonika optuženima A DZ i A A i u izrečenu kaznu
zatvora je uračunato vrijeme provedeno u pritvoru od 11.04.2008. godine pa
nadalje dok isti bude trajao.  
Odluku o troškovima krivičnog postupka sud je donio primjenom odredbi čl.199 i
202 ZKP, pa je tako optuženog A Dž obavezao da ovom sudu uplati troškove u
iznosu od 4087,50 eura i to na ime paušala iznos od 150 eura i na ime odbrane
po službenoj dužnosti iznos od 3.937,50 eura, optuženu K M u iznosu od 2337,50
eura i to na ime paušala iznos od 150 eura i na ime odbrane po službenoj
dužnosti iznos od 2.187,50 eura i optuženu A A u iznosu od 3525 eura i to na
ime paušala iznos od 150 eura i na ime odbrane po službenoj dužnosti iznos od
3.375 eura, i to sve u roku do 15 dana od dana  pravosnažnosti presude, pod
prijetnjom prinudnog izvršenja.  
VIŠI SUD U PODGORICI
Dana 16.02.2011. godine  
                                                                PREDSJEDNIK VIJEĆA - SUDIJA  
                                                                             Vukčević Slavka s.r

PRAVNA POUKA: Protiv ove presude može se izjaviti žalba Apelacionom sudu Crne
Gore, u roku od 15 dana od dana prijema pismenog otpravka presude, a preko
ovog suda.  
Za tačnost otpravka tvrdi i ovjerava
Namještenik suda: Vinka Rakočević  
