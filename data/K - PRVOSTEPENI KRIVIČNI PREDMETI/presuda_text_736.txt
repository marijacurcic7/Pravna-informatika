K.br. 52/07
U IME NARODA

                OSNOVNI SUD U ŽABLJAKU, kao prvostepeni krivični u
vijeću sastavljenom od predsjednika suda Andjelić Mihaila   kao predsjednika
vijeća i sudija porotnika Baranin Petra i Marić Vitomira kao članova vijeća,
uz sudjelovanje Šibalić Ikonije kao zapisničara, u krivičnom predmetu protiv
optuženih: P. S. iz Ž., te Š. P. i O. S. oba iz Ž., zastupani po braniocu G.
M. advokatu iz P., zbog krivičnog djela Teška kradja iz čl. 240 st. 1 tačka 1
KZ CG, po optužnici  ODT iz Pljevalja  Kt. br. 43/07 od 08. 08.  2007.godine,
nakon usmenog, javnog i glavnog pretresa održanog 06. 11. 2007. godine  u
prisustvu zamjenika ODT iz Pljevalja  Gačević Božidarke, optuženih P. S., Š.
P. i O. S. te branioca optuženih Š. i O., G. M., advokata iz P.,  donio je a
dana  10. 11.  2007. godine i javno objavio  
P R E S U D U
        OPTUŽENI:


            P. S., od oca M. i majke  J. rođene P., rođen ... u Ž.,  sa prebivalištem u Ž.,  JMBG ..., državljanin Crne Gore, završio srednju školu, po zanimanju tehničar za usluživanje, nezaposlen,  neoženjen, lošeg imovnog stanja, oslobođen vojne obaveze, ranije osuđivan presudom Osnovnog suda u Žabljaku K. br. 5/06 od 13. 02. 2006. godine zbog krivičnog djela šumska krađa  iz čl. 324 st. 2 u vezi st. 1 KZ CG na tri mjeseca zatvora uslovno na dvije godine,  po rješenju istražnog sudije Osnovnog suda u Žabljaku Ki. br. 3/07 od 03. 03. 2007. godine  nalazio se  u pritvoru  od 01. 03. 2007.godine do 30. 03. 2007. godine, protiv njega je u toku krivični postupak zbog kriv. djela iz čl. 300 KZ,

        Š. P.,  od oca B. i majke S. rođene B., rođen ... u Ž., sa prebivalištem u istom mjestu, JMBG ...,  po zanimanju konobar, neoženjen, završio IV stepen ugostiteljske škole, državljanin Crne Gore,  srednjeg imovnog stanja, vojsku služio, vodi se u VE u Ž.,  ranije osuđivan presudom Osnovnog suda u Žabljaku K. br.36/05 od 17. 12. 2005. godine zbog krivičnog djela Napad na službeno lice u vršenju službene dužnosti  iz čl. 376 st. 3 u vezi st. 1 KZ CG na 90 dana zatvora,  po rješenju istražnog sudije  Osnovnog suda u Žabljaku Ki. br. 3/07 od 09. 03. 2007. godine nalazio se u pritvoru  od 08. 03. 2007. godine do 06. 04. 2007. godine, protiv njega je u toku krivični postupak  zbog. Kriv. djela iz čl. 163 st. 1 i čl. 168 st. 2 u vezi st. 1 KZ,

        O. S., od oca K. i majke M. rođene V., rođen    ... u Ž.,  sa prebivalištem u Ž., JMBG ..., student više poslovne škole, neoženjen, završio gimnaziju, lošeg imovnog stanja, državljanin Crne Gore,vojsku služio, vodi se u VE u Ž., ranije nije osuđivan, po rješenju istražnog sudije Osnovnog suda u Žabljaku Ki. br. 3/07 od 03. 03. 2007. godine  nalazio se u pritvoru od 01. 03. 2007. godine  do 30. 03. 2007. godine, ne nalazi se pod istragom za drugo krivično djelo

K r i v i     s u
        Što su


        Okrivljeni P.S., Š. P. i još jedno lice  u noći 3/ 4 februara  2006\. godine na mjestu zvanom S.k., opština Ž., po predhodnom dogovoru, u namjeri da sebi pribave protivpravnu imovinsku korist, obili SKI kuću vlasništvo  SCD iz Ž., na način što je okrivljeni P. S. u gepek PMV marke »Pasat« reg. br. PV ..., vlasništvo S.D. stavio metalni pajser i drvene sanke a nakon toga u vozilo su ušli i sjeli sa njime okrivljeni Š. P. i još jedno lice  i sva trojica se odvezli na parking skijališta S. K. te po izlasku iz vozila treće lice  se PMV  vratio natrag, prema  izlasku iz Ž. da čuva stražu, a okrivljeni P. i Š. odlaze do objekta oštećenog i upotrebom fizičke sile – metalnim pajserom, odvaljuju vrata na objektu a potom ulaze u unutrašnjost objekta, prilaze metalnoj kasi marke  »Primat BA -3« i istu upotrebom sile pokušavaju otvoriti,  pa pošto ne uspijevaju, metalnu kasu guraju do vrata i istu savljaju na drvene sanke koje su donijeli sa sobom, koje su se tom prilikom polomile, a zatim prolaze sa druge strane objekta i na isti način metalnim pajserom – upotrebom sile odvaljuju druga vrata na objektu i u unutrašnjosti prostorije pronalaze metalne sanke, koje uzimaju i na njih stavljaju metalnu kasu, nakon čega je ona spala i počela da klizi niz zaleđenu padinu, te su je na taj način odgurali do parkinga, ponovo pokušavajući da otvore vrata na kasi,  pa pošto ne uspjevaju, vraćaju se do  objekta  gdje na isti način odvaljuju vrata od treće prostorije i iz unutrašnjosti iste oduzimaju dva šrafcigera, zatim se vraćaju na parking i šrafcigerima pokušavaju  da otvore kasu, ali bez uspjeha, nakon čega okrivljeni Š.P.  svojim mobilnim telefonom  br. 069 ... poziva na mobilni telefon br. 069 ... lice koje je čuvalo stražu  da dođe sa PMV i da utovare kasu u vozilo, te po dolasku toga lica  na parking, sva trojica pokušavaju da utovare kasu, pa nakon što ona nije mogla da stane u vozilo, okrivljeni Š. P. je mob. telefonom br. 069 ... pozvao na mobilni telefon br. 069...okrivljenog O. S. da dođe na parking sa svojim vozilom marke »Golf 3« Reg. br.  PV..., te nakon dolaska okrivljenog  O. S., sva četvorica utovaraju kasu u njegovo vozilo a zatim O. i Š. odvoze kasu u mjesto Nj. i ostavljaju u garažu, dok se okrivljeni P. i lice koje je čuvalo stražu  sa vozilom marke »Pasat« Reg. br. PV ..., vlasništvo S. D. vraćaju u Ž., da bi sledećeg dana okrivljeni O. S. i Š. P. vozilom O. oduzetu kasu iz naznačene garaže prevezli do kuće  V. D. u mjesto K. D., gdje su ih ispred kuće čekali P. S. i još jedno lice, gdje je okrivljeni O. otključao kuću i sva četvorica su unijeli oduzetu kasu unutra, u dnevni boravak, da bi sjutradan okrivljeni P., Š. i O.  upotrebom električne bušilice, brusilice i drugog alata, oduzetu  metalnu kasu marke »Primat BA – 3« otvorili i iz iste oduzeli novac u iznosu od  26.685,00 € koji su međusobno podijelili,  i tom prilikom oduzeli i  dio poslovne dokumentacije   SCD.,  oštetivši na taj način  SCD. iz Ž. za iznos od  26.685,00€,

        \- čime su optuženi kao saizvršioci  izvršili krivično djelo teška krađa iz čl. 240 st. 1 tačka 1 Krivičnog  zakonika (KZ)

        pa ih  sud na osnovu navedenog zakonskog propisa i čl. 4, 5, 13, 15, 23, 32, 36, 42,  KZ  i čl.  364 , čl. 199, čl. 202 i čl. 212 Zakonika o krivičnom potupku (ZKP-a)

O S U Đ U J E
        OPTUŽENE:


            P. S. I Š. P., na kazne zatvora ponaosob u trajanju od **po 1 (jednu) godinu i 3 (tri) mjeseca** u koju kaznu će im se uračunati vrijeme provedeno u pritvoru i to za: P. S. po rješenju istražnog sudije Osnovnog suda u Žabljaku Ki. br. 3/07 od 03. 03. 2007. godine i to period od   01\. 03. 2007. godine do 30.03. 2007. godine  a  Š. P. vrijeme provedeno u pritvoru po rješenju istražnog sudije Osnovnog suda u Žabljaku Ki. br. 3/07 od 09.03. 2007. godine i to  period od 08.03. 2007. godine do 06. 04.2007. godine,

      OPTUŽENOG O. s.   na  kaznu zatvora u trajanju od **1 (jedne) godine** u koju će se uračunati vrijeme provedeno u pritvoru po rješenju istražnog sudije Osnovnog suda u Žabljaku Ki. br.3/07 03. 03. 2007. godine, i to   period od 1.03. 2007.godine do 30. 03. 2007. godine,  
        a koje kazne zatvora će se izvršiti u roku od 15 dana po pravosnažnosti  presude.

        Optuženi: P. S., Š. P. i O. S. dužni su na ime imovinsko pravnog zahtjeva solidarno platiti oštećenom SCD iz Ž. iznos od  **26.300,00 €** u roku od 15 dana po pravosnažnosti presude, dok se za iznos preko dosuđenog u visini od 5.260,00 .€ oštećeni upućuje na parnični postupak.

        Optuženi su dužni solidarno platiti troškove krivičnog postupka u iznosu od 773,00 €  a optuženi P. S. posebno još i 490 € a optuženi O. S. posebno još i 200 € troškova krivičnog postupka, te da plate  paušal svaki  optuženi ponaosob u iznosu od po 50 € a sve gornje u roku od 15 dana po pravosnažnosti presude.

O b r a z l o ž e nj e
         ODT iz Pljevalja , optužnicom  Kt. br. 43/07 od 08. 08. 2007. godine, dajući opis radnje izvršenja pravno je ocijenio  da su okrivljeni kao saizvršioci počinili krivično djelo teška krađa iz čl. 240 st. 1 tačka 1 KZ, na način, mjesto i u vrijeme kako je to bliže opisano izrekom presude, s tim što je umjesto kako je to izrekom presude označeno, kao četvrtog saizvršioca u krivičnom djelu, ODT u optužnici označio imenom i prezimenom lice  P. N., protiv koga lica je krivični postupak obustavljen u  fazi predhodnog postupka, jer je isto lice smrtno stradalo u saobraćajnoj nesreći prije podizanja optužnice.  Konačno je u optužnici  predlažio  da se okrivljeni oglase krivim za izvršeno krivično djelo i osude po zakonu. Na glavnom pretresu je precizirao ukupan novčani iznos  koji je kritične prilike otuđen, te je ukazao da umjesto iznosa 28.335,00€ treba da stoji iznos 28.035 €. U završnoj riječi ostao je pri navodima iz optužnog akta i preciziranom novčanom iznosu.  
        Na glavni pretres nije pristupio zastupnik oštećenog iako mu je poziv za pretres uredno uručen pa je pretres održan u njegovom odsustvu. Na zapisniku u predhodnom postupku od 21. 03. 2007. godine zastupnik oštećenog  SCD. - direktor G. R. izjavio je da se pridružuje krivičnom gonjenju optuženih, te da ispostavlja imovinsko pravni zahtjev radi naknade štete zbog otuđenja novca u iznosu od 30.000,00€ te štete na ime oduzete metalne kase marke »Primat BA –3« iznos od 1.000,00€, oduzete fiskalne registar kase marke »Palmar 7000« iznos od 350,00 €, te štetu  na ime troje oštećenih ulaznih vrata na tri radne prostorije objekta u iznosu od po 100,00 €.  
        Optuženi P. S. na glavnom pretresu nije priznao krivicu i počinjeno krivično djelo i u bitnom je ukazao  da mu nije ništa poznato u vezi sa krađom  koja je izvršena u objektu SCD. u noći 3/ 4 februar  2006\. goidne osim iz priča po ulici i na osnovu pisanja štampe,  da mu nije poznato da su optuženi Š. i O. učestvovali u izvršenju toga krivičnog djela niti je sa njima pravio bilo kakav plan da bi izvršio obijanje prostorija ili kase, da je sa optuženim Š. pobratim i da se sa istim povremeno čujao mobilnim telefonom pa i u vremenu januar – februar 2006. godine ali da nije zapamtio broj njegovog telefona, da O. poznaje i da ima njegov broj telefona  ali da taj broj ne zna saopštiti sudu, da ga je  dva dana prije početka pretresa  mobilnim telefonom pozivalo nepoznato lice sa zaštićenog  broja predstavljajući mu se kao inspektor iz Podgorice i saopštio mu »jesi li svjestan koje posledice možeš imati ako promijeniš izjavu« a da mu je on odgovorio da će na sudu dati izjavu onako kako mu kaže njegov advokat a ne na osnovu prijetnji. Optuženi se na kraju izvinuo  optuženim Š. i O. zbog činjenice da je pominjao njihova imena u svojim izjavama u predkrivičnom i predhodnom postupku u pravcu da su oni bili zajedo sa njim saizvršioci krivičnog djela koje im je stavljeno na teret. Nakon ovakve odbrane sud je optuženom pročitao  njegove iskaze  iz predkirivičnog postupka i predhodnog postupka i to sa zapisnika od 01. 03. 2007. godine koji iskaz je ovaj optuženi dao u prisustvu njegovog branioca T. B., advokata  iz P., te iskaz sa zapisnika pred istražnim sudijom OS u Žabljaku od 03. 03. 2007. godine, koji iskaz je dao u prisustvu njegovog branioca V. N. advokata  iz P.  a u kojim iskazima ovaj optuženi u cjelosti priznaje krivicu i počinjeo krivično djelo, te do detalja  ukazuje  o mjestu, vremenu i načinu izvršenja krivičnog djela koje mu je kao saizvršiocu stavljeno na teret i koje je izvršio sa optuženim Š. i O. Naime, u svojim iskazima sa gornjih zapisnika,  optuženi u bitnom u svojoj odbrani ukazuje na sledeće, da je dana 24. 12. 2005. godine došao iz B. na Ž. kod svojih roditelja, da mu je njegov poznanik  S. M. u žargonu rekao »imam za tebe tip« što znači da se može lako doći do novca ,  da mu je pri sledećem susretu S. saopštio da na skijalištu u ski kućici na S.k. postoji kasa i u njoj veća količina novca te da je veoma lako izvršiti krađu novca prodiranjem u naznačenu prostoriju,  da je poslije nekoliko dana u svoju kuću pozvao  P. N., inače njegovog komšiju i optuženog Š.  P. koji je njegov pobratim i ispričao im šta mu je S. govorio, da su njih trojica tada odlučili da izvrše krađu pomenute kase te su  napravili plan  prema kojem je on bio dužan obezbijediti vozilo a Š. da obezbijedi garažu, da je kritične večeri 3/ 4 februar 2006. godine obezbijedio vozilo mrke »Pasat« vlasništvo S. D. i da je zajedno sa P. N.  i optuženim Š. P. pošao  na skijalište S. k. a da je predhodno u vozilo ubacio drvene sanke kao i jedan pajser, da su došli do skijališta  pa su on i Š. izašli iz vozila a P. se vratio natrag sa vozilom u pravcu Ž. da bi čuvao stražu, da su on i Š. uzeli sanke  a Š.  posebno jedan pajser koji su predhodno ponijeli sa sobom i kojom prilikom je Š. odvalio  nasilno vrata od prostorije u kojoj se nalazila kasa, da su nakon toga  pokušali otvoriti metalnu kasu  koja se nalazila u unutrašnjosti objekta  ali u tome nijesu uspjeli, da su nakon toga metalnu kasu gurali do vrata i pokušali je staviti na drvene sanke koje su donijeli sa sobom ali su se iste zbog težine kase polomile, da je nakon toga optuženni Š.  metalnim pajserom i upotrebom sile odvalio druga vrata na objektu i u unutrašnjosti pronašao metalne sanke u susjednoj prostoriji pa su pokušali kasu staviti na metalne sanke ali je ista sa njih spala i počela da klizi niz padinu te su je oni odgurali  do parking prostora,  da su nakon toga  ponovo pokušali otvoriti vrata na kasi  radi čega su odvalili i vrata od treće prostorije  na način kao i predhodno dvoje vrata  i iz unutrašnjosti uzeli  nekolika šrafcigera  pomoću kojih su otvorili gornja vrata na kasi ali tu nijesu pronašli ništa, da je nakon toga  optuženi Š. pozvao mob. telefonom  P. N. koji je čuvao stražu da dođe vozilom na parking prostor gdje su sva trojica pokušali ubaciti kasu u gepek vozila ali zbog veličine kase to nijesu mogli uraditi, da je nakon toga optuženi Š. pozvao optuženog O. S. putem mobilnog telefona kako bi ovaj došao na parking sa svojim vozilom marke »Golf 3«,  da je optuženi O. saopštio optuženom Š. da se nalazi u to vrijeme na putu od P. prema Ž. i da će za oko pola sata doći u Ž.,  da su se nakon izvjesnog vremena  u Ž. u Ul...........  našli sa optuženim O. i da je tada bilo oko 01 sat poslije ponoći kojom prilikom je optuženi Š. izašao iz vozila i ušao u vozilo optuženog O. pa je poslije izvjesnog vremena dao znak rukom  da krenu u pravcu S. k. za njihovom vozilom on i P. N., da su ubrzo došli na mjesto  u S. k. gdje su predhodno ostavili kasu i da su sva četvorica utovarili kasu u vozilo optuženog O. nakon čega su  optuženi  O. i Š. vozilom marke »Golf« otišli sa lica mjesta u pravcu Nj. da ostave vozilo u jednu garažu dok su on i P. vozilom marke »Pasat« vlasništvo S. D. pošli u pravcu Ž., da su se sledećeg dana on i optuženi Š.  čuli telefonom i da su se poslije izvjesnog vremena sastali na skijalištu u J. te da mu je optuženi Š. tada rekao da ne bi bilo dobro da se njih dvojica zadržavaju zajedno te su se dogovorili da se kasnije sastanu, da su se nešto kasnije našli u objektu »Č. Š.« i to ispred same noći i da su  mu optuženi  O. i Š. rekli da se kasa ne može otvoriti i da je treba skloniti iz garaže i naći joj bolje mjesto, da su se 05. 02. 2006. godine  dogovorili da kasu premjeste u kuću nekog lica po imenu D.  da se njegova kuća nalazi u mjestu K. D., da su se u večernjim časovima istoga dana našli pred tom kućom on, P. N. te optuženi Š.  i O. koji su bili predhodno došli sa vozilom u kojem se nalazila kasa, te su sva četvorica unijeli kasu u dnevni boravak te kuće ali kasu te večeri nijesu pokušali obijati,  da je neko od optuženih O. ili Š. saopštio da su ključ od ove kuće uzeli od V. Lj., da je kasnije saznao da je u pitanju kuća vlasništvo V. D.,da su se dogovorili da sledećeg dana dođu u ovu kuću i obezbijede alat za otvaranje ove kase i to brusilice, bruseve, čekić, bušilicu i metalni špic, da je sledećeg dana njemu P. N. predao jednu brusilicu a da je jednu brusilicu predhodno obezbijedio od L. M. kome nije saopštavao zašto mu treba brusilica, dok je bušilicu, čekić  i metalni špic uzeo iz kuće svoga oca,  da je kritičnog dana  njega u kuću V. D. po dogovoru sa O. i Š. prevezao O. S.,brat O. S. a da sa njima kritične prilike nije bio P. N. kojem je on rekao  preko mob. telefona da sa njima ne ide a da će mu on donijeti novac, da je kritične prilike vrata od kuće V. D. otključavao optuženi O.,  da su njih trojica naizmjenično  radili poslove na obijanju kase i to na način, što su brusilicom presjekli šarke i mijenjali se na  alatkama, pri rezanju, odnosno mijenjali se na zadacima čuvanja straže, pri čemu je uvijek jedan bio na spratu kuće i sa prozora osmatrao okolinu, da su pri rezanju vrata kase prvo uklonili prvi sloj a ispod njega se ukazala neka smješa pa su uz pomoć špica razbijali taj »betonski dio« i ustanovili da na vratima postoje tri metalna klipa te su pristupili rezanju klipova, da im je pri rezanju klipova ponestalo brusa pa su dalje nastavili reaznje »bonsekom«, da se u momentu  kada je otvorena kasa on nalazio na spratu gdje je čuvao stražu a optuženi Š. i O. su bili kod kase i našalili se sa njim da u kasi nema novca ali su ubrzo vidjeli  da je u plastičnim kesama bilo dosta novca, pa su kese izvadili na sto i pristupili podjeli novca,  da je O. rekao da treba častiti Lj. V. zato što mu je dao ključ od vikendice i to sa iznosom od 1.000,00€, da je Š. rekao da treba častiti čovjeka u čijoj su garaži bili smjestili kasu sa iznosom od 300,00 €, da je tada i on rekao da treba častiti S. D. koji mu je pozajmio vozilo »Pasat« i istom dati 200,00 € dok su preostali iznos novca podijelili i to pojedinačno  svakom po 6.200,00 € koje iznose su uzeli sva trojica na licu mjesta a četvrti diio za P. N. uzeo je on i taj iznos predao je N. naknadno  u njegovoj kući, da su se na kraju dogovorili da se  optuženi Š. i O. pobrinu da uklone kasu a da će on odmah poći u B., da je po izilasku iz kuće vlasništvo V. D. sa sobom ponio brusilicu koju je predhodno uzeo od L. M., da je po izlasku iz kuće optuženi O. zaključao kuću i da su se svi razdvojili u različitim pravcima, da je iste večeri  zamolio O. D. da ga svojim vozilom preveze do P. kako bi iz P. otputovao za B., da ga je u vrijeme dok je bio u B. telefonom pozvao iz Ž. S. M. i pitao ga da li je on »odradio« kasu našto mu je on odgovorio da nije i da ga više ne zove, da mu nije bilo poznato gdje je Š. P. sa O. bacio kasu.  Optuženi P. je posebno opisao kako izgleda unutrašnjost objekta kuće V. D. pa je ukazao  da se ista sastoji iz prostorija dnevnog boravka u kojem su otvarali kasu, da iz te prostorije vodi stepenište na gornji sprat,  da se na sredini prostorije nalazi niski sto koji je imao staklo radi zaštite a oko stola kožna garnitura crne boje i to trosjed, dvosjed i fotelja, da je u prostoriji postojao jedan šporet na čvrsto gorivo braon boje, ormar kao i kuhinja odvojena od dnevne sobe kliznim vratima, da su prilikom rezanja kase opiljci najviše bili usmjereni u pravcu šporeta. Posebno je pojasnio da je tačna njegova izjava data na glavnom pretresu i da je ta izjava data na osnovu slobodno izražene volje i bez bilo čijeg pritiska i uticaja a u odnosu na njegovu odbranu u predkrivičnom i predhodnom postupku je ukazao da je takve izjave dao sa razloga  jer se bojao za svoj život i svoju ličnu bezbjednost. Na pitanje suda da kaže da li mu je neko i ko je servirao priču koju je ispričao u predkrivičnom i predhodnom postupku optuženi nije htio da odgovori.  U završnoj riječi  je još jednom ukazao da ne priznaje krivicu niti počinjeno djelo te da konačno traži da ga sud oslobodi od optužbe.  
        Optuženi Š. P.  je u svojoj odbrani ukazao, da ne priznaje krivicu niti počinjeno djelo. Pojasnio je, da je iz novina saznao da je izvršena krađa kase sa skijališta S. k. i da se ne može sjetiti gdje se nalazio  u vrijeme kada se taj događaj desio tj. da li se nalazio u P. ili u Ž., da poznaje optuženog P. S. koji je njegov pobratim i da se druži sa O. S.,  da se u poslednje nekolike godine nije družio sa optuženim P. ali se sa njim pozdravljao prilikom susreta na ulici sa »zdravo« bez dužeg zadržavanja u razgovoru,  da se družio posebno sa optuženim O. jer su generacija i da zna njegov broj mob. telefona a to je 069...,  da poznaje V. Lj. i da se i sa njim družio od ranije pa i u januru i februaru  2006\. godine te da su se čujali preko njegovog mob. telefona br. 069 ..., da ne zna gdje se nalazi vikendica V. D., da se sa optuženim P. nije ni pozdravljao nakon događaja kada je čuo da je P. rekao  da je on izvršio djelo koje im se sada stavlja na teret,  da se sa O. S. redovno čujao preko mob. telefona kako danas tako i tokom januara i februara 2006. godine  i to dnevno u prosjeku jednom  a ne isključuje mogućnost da su se možda ponekad čuli i dva do tri puta dnevno, da je bio odsutan iz Ž. u vrijeme kada su uhapšeni optuženi O. i P. te su mu roditelji saopštili da se i on sumnjiči za neko djelo, da je svojom voljom došao u Ž. da se prijavi policiji i objasni da nije izvršio krivično djelo niti je umiješan u taj slučaj,  da prije događaja  kada se desila teška krađa  tj. 3/ 4 februar 2006. godine nije bio ni u kakvoj svađi sa optuženim P. ali kada je čuo da je P. iznio za njega neistine u vezi sa predmetnim djelom prestao je sa istim govoriti, da se dešavalo  u pojedinčanim slučajevima  da ponekad pozajmi svoj mobilni telefon nekome iz društva ali ga na duže vrijeme nije nikome davao, da mu se optuženi O. u vezi sa kupljenim vozilom »Golf« nije povjeravao da li je na tom njegovom vozilu bilo pri kupovini kakvih oštećenja,  da svoje račune za mob. telefon plaća lično  i u prosjeku ti računi mjesečno iznose oko 30 €.  U predhodnom postupku  ovaj optuženi je pojasnio da se u vrijeme kada se desila teška krađa 3/ 4 februar 2006. godine nalazio u P. ili pak u Ž.,  da se u vrijeme  kada su uhapšeni O. i P. nalazio u B., da je od V. Lj. čuo  da D. V. ima vikendicu u naselju K. D. ali da tačno ne zna gdje se ona nalazi, da se ne može sjetiti da li je u noći  3/ 4 februar 2006. godine telefonom pozivao optuženog O.. U završnoj riječi je u cjelosti prihvatio  odbranu svog branioca i predložio da ga sud oslobodi  od optužbe.  
        Optuženi  O. S. u svojoj odbrani je ukazao da ne priznaje krivicu niti počinjeno krivično djelo. Posebno je ukazao da poznaje  optužene Š. i P. i da je sa istima često komunicirao putem mob. telefona ponekad dnevno i do pet puta  a u kasnim večernjim časovima je ponekad razgovarao sa Š. kada popije alkohol, da je posjedovao karticu mob. telefona sa oznakom broja 069 ... i da je tu karticu koristio i u januru – februaru 2006. godine, da je vozilo »Golf 3« nabavio prije 2 – 3 godine što znači da ga je imao u vrijeme januar - februar 2006. godine da je to vozilo kupio od lica čije ime i prezime ne zna, da je vozilo platio 1.500 € i da je to vozilo pri kupovini na sebe imalo neka oštećenja i to na haubi, vratima i gepeku ali da ta oštećenja ne može bliže opisati, da V.D. ne poznaje niti zna đe je njegova vikendica, da se ne može sjetiti da li je u toku januara i februara 2006. godine išao svojim  vozilom do P. i da li je  tada išao i na skijalište S. k., da se ne može sjetiti da ga je u periodu januar – februar 2006. godine u kasne sate mob. telefonom pozivao optuženi Š., da je za krađu kase u objektu SCD saznao  iz štampe i na osnovu priča po gradu gdje se pričalo da je krađu organizovao G. R. – vlasnik te firme,  da od V. Lj. nikada nije tražio ključ od vikendice V. D. za svoje potrebe,  da je jedno  vrijeme vozilom »Golf 3« upravljao i bez položene vozačke dozvole,  da sa vlasnikom vozila od koga je vozilo kupio nije zaključivao nikakav pismeni ugovor o kupovini vozila, da sa optuženim P. nije nikada prestao da govori pa ni kada je počeo ovaj proces i da se uvijek sa istim pozdravljao sa »zdravo« ili podizanjem ruke u znak pozdrava a da se ponekad i rukovao sa P.  U predhodnom postupku izjavio je da se ne može sjetiti da li je u noći 3 / 4 februar 2006. godine razgovarao sa mob. telefonom sa optuženim Š.,  da je V.Lj. sa kojim se povremeno druži oženio njegovu sestru od ujaka K. M.. U završnoj riječi je prihvatio odbranu svog branioca i predložio da ga sud oslobodi od optužbe.  
        Branilac optuženih O. i Š. u završnoj riječi analizirao je dokaze i ukazao da u ovom predmetu ne postoji nijedan jedini dokaz na osnovu koga se može utvrditi ili zaključiti da su optuženi Š. i O. počinili krivično djelo koje im je stavljeno na teret. Konačno je zatražio da se optuženi Š. i O. oslobode od optužbe i zatražio troškove krivičnog postupka.  
        Sud je u dokaznom postupku  proveo dokaze: saslušao svjedoke: L.M., S. D., O. S., S. M., V. Lj., B. M.  a po saglasnom predlogu stranaka pročitao iskaz svjedoka V. D. sa zapisnika od 12. 03. 2007. godine, pročitao službenu zabilješku vještaka trasologa K. D.  dipl. ing. metalurgije iz P. od 2. 03. 2007. godine, pročitao potvrdu MUP – OB Žabljak od 1. 03. 2007. godine  o privremenom oduzimanju od O. S.a  PMV marke »Golf 3« Reg. br. PV... i dva ključa od toga vozila,  pročitao potvrdu MUP OB Žabljak br. 08/07 od 04. 03. 2007. godine o privremenom oduzimanju od L. O. jedne brusilice marke »Boš« ser. Br. 74429488, pročitao zapisnikeo uviđaju UP-PJ Pljevlja br. 03-240-415/5, br. 240-419/6, br. 240-419/7 svi od 01. 03. 2007. godine, izvršio uvid u fotoelaborate UPPJ Pljevlja br. 91-1/07, br. 91-2/07 i br. 91-3/07, svi od 01.03. 2007. godine, pročitao zapisnik o uviđaju istražnog sudije Osnovnog suda u Žabljaku Kri. br. 27/07 od 01. 03. 2007. godine,  izvršio uvid u fotokopiju akta  UP – Ispostava Žabljak br. 2-6/07 od 05. 03. 2007. godine, pročitao zapisnik o uviđaju UP – Ispostava Žabljak br. 240/07 – 419/14 od 07. 03. 2007. godine, pročitao nalaz i mišljenje vještaka K. D. br. 753/07, pročitao službenu zabilješku UP – PJ Pljevlja br. 03-243/07-1701/1 od 06. 03. 2007. godine, pročitao izvještaj – analizu listinga  od 14. 07. 2007. godine ostvarenih međusobnih kontakata telefonskih kartica za br. 069..., 069..., 069 ..., 069... i 069... za period od 25. 01. 2006. do 15. 02. 2006. godine po vještaku B. P. iz P.,  dipl. ing. elekronike i telekomunikacija, pročitao rješenje istražnog sudije Osnovnog suda u Žabljaku Ki. br. 3/07 od 03. 08. 2007. godine, pročitao izvod iz matične knjige umrlih za P. N.izdat od matične službe Opštine Ž. br. 204/07 –03-1454 od 03. 08. 2007. godine, saslušao neposredno vještake: K. D. iz P., trasologa, dipl. ing. metalurgije i B. P. iz P., dipl. ing. elektronike i telekomunikacija, pročitao zapisnik o uviđaju Kri. br. 7/06 od 04. 02. 2006. godine, pročitao službenu zabilješku OB Žabljak br. 240/06-238 od 06. 02. 2006. godine,   izvršio uvid u skicu lica mjesta objekta na skijalištu S. k. urađen 04.02. 2006. godine, izvršio uvid u fotodokumentaciju  MUP OB Žabljak br. 2-05/06 od 04. 02. 2006. godine, te izvršio uvid  u izvod  iz KE za optužene: P. S. br. 245/07 – 1571, Š. P. br. 245/07 – 1570 i O. S. br. 245/07-1569, svi izdati od UP – Ispostava Žabljak od 14. 09. 2007. godine.  
        Iz iskaza svjedoka L. M. sud je utvrdio, da je  u toku zime 2006. godine dao optuženom P. brusilicu marke »Boš« zelenkaste boje iz radionice njegovog oca, da mu je P. brusilicu tražio da bi presjekao neku cijev, da on nije gledao šta je P. radio sa brusilicom ali da mu je P. nakon nekoliko sati brusilicu vratio, da je i prije a i poslije toga davanja bruslice ovaj svjedok pozajmljivao P. brusilicu  kao i druge alate ali nije znao za koju namjenu mu daje isto. Sud je prihvatio u cjelosti ovaj dokaz jer je istinit i svoju podlogu nalazi u drugim provedenim dokazima a stranke mu nijesu prigovorile.  
        Iz iskaza svjedoka S.D. sud je utvrdio, da je optuženom P. davao na korišćenje  – pozajmljivao na njegovo traženje  svoje vozilo u januaru ili februaru 2006. godine i to u večernjim časovima, da je jedne prilike pravio društvo O. D. koji je vozio do P. optuženog P. S. a nakon  čega je  optuženi P. iz P. otputovao za B.. Sud je prihvatio dio iskaza ovoga svjedoka u pravcu da je pozajmljivao P. svoje vozilo  i da ga je pratio na putu za B. ali  je zaključuio   da je ovaj svjedok prećutao određene okolnosti  vezane za čašćavanje od strane P. jer je i sam imao bojazan da može biti krivično odgovoran zbog naznačenog djela.  
        Svjedok O. S. je izjavio da mu je optuženi O. rođeni brat i da mu nije ništa poznato u vezi sa krađom kase osim saznanja iz štampe, pa je ovaj dokaz sud cijenio kao irelevantan.  
        Svjedok S. M. je izjavio da u toku januara i februara 2006. godine nije imao nikakav kontakt sa optuženim P. S., da je o krađi kase iz SKI kućice  saznao od svog brata D.  a i iz natpisa u novinama, odnosno priča po gradu gdje se pričalo da je krađu izvršila DB odnosno da je krađu izvršio G. R.,  da se pričalo po gradu da su krađu izvršili pljevljaci gdje je pominjan i stečajni upravnik V., odnosno da su krađu izvršili neki Nikšićani, te  neki žabljačani ali bez navođenja imena, da je sa V. Lj. u srodstvu jer mu je ovaj brat od tetke, da poznaje optuženog P. da nije imao njegov broj telefona niti se sa njim sretao odnosno nije sa njim telefonom razgovarao u vrijeme kada je izvršena krađa kase. Sud je ovaj dokaz ocijenio kao irelevantan.  
        Svjedok V. Lj.je izjavio da je za krađu kase u vlasništvu SCD saznao iz novina i priča po Ž., da je sa optuženim O. i Š. dobar prijatelj i da se sa njim često druži i vrlo često komunicira putem telefona, da se poznaje sa optuženim P.ali da se sa njim ne druži, da poznaje D. V. iz P. koji ima vikendicu u mjestu K. D. a koja je udaljena od Ž.oko 1,5 km, da mu V. unazad dvije godine ostavlja ključeve od svoje vikendice kako bi mu on vršio nadzor nad kućom i kontrolisao vodu da ne zaledi ili da se kakva druga šteta istoj ne dogodi, da je Novu godinu 2006. V. sa svojom porodicom proveo u vikendici i da je tu boravio desetak dana te da on nakon njegovog izlaska iz vikendice u istu nije ulazio do sredine februara 2006. godine, da je u vikendicu ulazio sredinom februara 2006. godine ali nije uočio u istoj ništa sumnjivo, da mu je optuženi O. tokom zime  2006\. godine, ne isključuje mogućnost da je bio  januar – februar mjesec, tražio ključ od pomenute vikendice da bi tamo išao sa svojom djevojkom ali mu on ključeve nije davao, da je ključeve od 3 – 4 vikendice među kojima i ključeve od kuće V. D. držao – čuvao na privesku sa ključevima od svoga vozila, da je često ostvarivao kontakt putem mobilnog telefona sa optuženima Š. i O. s tim što je Š. često mijenjao brojeve telefona, da ključeve od vikendice V. nije davao nikome od optuženih.  Ovaj svjedok je posebno pojasnio da ne isključuje mogućnost da je optuženom O. davao svoje  vozilo na upotrebu ali samo prije nego je ovaj nabavio  svoje vozilo »Golf 3«,  te da se ne može sjetiti da li je u toku januar – februar 2006. godine išao sa optuženim O. vozilom do P. i nazad. Sud je djelimično prihvatio iskaz ovoga svjedoka  i to u pravcu da je imao veoma intezivne kontakte kritične prilike sa optuženima – posebno Š. i O. i da su neki od optuženih –tj. O., znali da on posjeduje ključeve od više vikendica, da ne isključuje mogućnost da mu je O. tražio u januaru – februaru 2006. godine ključeve od vikendice V., da je O. ranije davao svoje vozilo na upotrebu, ali ovaj svjedok nije ubjedljivo kazivao  u pravcu,  šta je kritične prilike kada je obijen objekat oštećenog – noć 3 / 4 februar 2007.g., mogao biti sadržaj njegovih intezivnih kontakata mob. telefonom  sa O. i Š., ili se pak sjetiti bitne sadržine istih,  čime je po ocjeni suda pokušao optuženima olakšati položaj,  jer je sud stekao utisak da ovaj svjedok mnogo  više zna o događaju koji se desio u noći 3 / 4 februar 2006. godine, kao i o načinu na koji su optuženi mogli doći u posjed ključa od vikendice V. D. a ovo obzirom da se on sa optuženima Š. i O.  dobro poznavao ili pak družio, te imao svakodnevne kontakte mobilnim telefonom što se nesumnjivo zaključuje iz analizce listinga njegove telefonske kartice.  
        Iz iskaza svjedoka B.M.a sud je utvrdio da je isti zaposlen u MUP Crne Gore  PJ Pljevlja  kao inspektor za imovinske delikte, da su jedne prilike  dobili informaciju da postoje neke indicije koje su ukazivale  da je ukradena kasa vlasništvo SCD bačena u mjestu zv. Talijanska krivina u kanjonu Tare, pa je dana 01. 03. 2007. godine pošao sa svojim kolegama na lice mjesta  jer je predhodno  bio obaviješten od ispostave Ž. da je privedeno jedno lice za koje se sumnja da je učestvovalo u krađi kase,  da je na licu mjesta – talijanska krivina uočio jedan metalni predmet pravougaonog oblika koji je ličio na vrata od kase koja su bila pokrivena lišćem, da su vrata kase izuzeli  i transportovali do Ž. u ispostavu policije a nakon što je izvršen uviđaj od strane istražnog sudije Osnovnog suda u Žabljaku, da su vrata od kase predata  Centru za kriminalističko tehnička vještačenja odnosno vještaku K. D.  
        Iz iskaza svjedoka  V. D.  datog na zapisnik od 12. 03. 2007. godine sud je utvrdio, da je on izgradio vikendicu u mjestu K. D. u blizini Ž. 1984. godine, da se prije nekolike godine upoznao sa V. Lj.iz Ž. koji mu je radio neke trotoare oko vikendice i da mu je dao jedan ključ od vikendice kojeg je V. posjedovao sve do sredine ljeta 2006. godine, da mu je V. pazio vikendicu – uklanjao snijeg sa krova, ispuštao vodu iz mreže i slično, da je u vikendicu dolazio u proljeće 2006. godine sa suprugom i unucima ali da nije ništa uočio u vikendici u smislu nekog nereda i slično, da je iz službenog biltena saznao za krađu kase SCD da je u vikendici imao jedan bonsek koji je držao sa alatom u jednoj plastičnoj kutiji ispod stepeništa, da se na vratima njegove kuće – vikendice nalazila obična  elzet brava.   
        Sud je iskaze svjedoka B. i V. prihvatio u cjelosti  tim prije jer isti nijesu imali posebnog razloga da neistinito prikažu nađeno stanje na licu mjesta ili pak ukažu  na materijalne tragove, odnosno sredstva kojima su  djelo optuženi mogli izvršiti, tj. kako na licu mjesta  \- »Talijanskoj krivini« - svjedok B.,  tako i u svojoj kući  tj.  vikendici – svjedok Vratnica, a niko od stranaka im nije prigovorio.  
        Iz službene zabilješke vještaka trasologa K.  D., te nalaza i mišljenja  istog vještaka, odnosno njegovog iskaza pri saslušanju  na pretresu od 06. 11. 2007. godine, sud je utvrdio, da je  ovaj vještak dana 01. 02. 2007. godine  kao Viši komesar prve klase zaposlen u Odsjeku za krim tehnička vještačenja pri Upravi policije u Podgorici,  pozvan  radi vršenja vještačenja  vrata  kase oštećenog  SCD i izuzimanju tragova sa iste koja je pronađena na mjestu »Talijanska krivina«, te uzimanja tragova u jednoj vikendici u Ž.vlasnika V. D. kao i tragova na prtljažniku vozila marke »Golf« PV..., da je sa desne strane puta Đurđevića Tara – Žabljak, ispod nivoa puta, pronašao sa službenim licima  vrata metalne  kase sive boje, koja vrata su izuzeta sa nepristupačnog terena i čijem detaljnom pregledu  je pristupio prvo u ispostavi policije Žabljak a potom i u Podgorici,  da  je dobio dva ključa radi provjere da li odgovaraju bravama na predmetnim vratima pa je radi toga  obzirom da su vrata bila izložena dejstvu atmosverskih padavina, kiše, snijega i slično  i da su bila zahvaćena korozijom  provjerio funkcionisanje tih ključeva  radi čega je morao izvršiti  detaljno rastavljanje brave i podmazivanje ključeva pri čemu je utvrdio  da oba ključa pripadaju  predmetnim bravama od naznačene metalne kase, da je metalna kasa čije tijelo nije uopšte pronađeno a imajući u vidu tip i marku mogla imati težinu od 250 do 300 kg da je  pored metalnog dijela  u svom sastavu imala i armirano betonsko jezgro debljine oko 5 cm ,  da su vrata pripadala tipu kase  »Primat BA-3« proizvedena 1979. godine  i da vrata pripadaju kasi koja je otuđena iz objekta SCD u noći 3/ 4 februar 2006. godine, da su na prednjoj strani vrata uočeni tragovi rezanja  čeličnog lima električnom brusilicom  i tankom brusnom platnom,  da su rezana sva tri »šipa« radi otvaranja kase i da su šipovi rezani na različite načine i to jedan najvjerovatnije pomoću lista od bonseka gdje se jasno uočavaju nepravilni tragovi rezanja, drugi rezan brusilicom i to  površina kruga od dvije trećine i ručno bonsekom - jedna trećina  i treći šip rezan ručno, da je i »Bošova« brusilica podobna da izvrši rezanje  kako je učinjeno kritične prilike, da je debljina čeličnog lima na vratima koji je rezan brusiliciom bila od 3 do 4 mm a pošto je lim bio tvrd po tragovima se vidi da je brusilica  »šetala« po površini, da su oba ključa od brave na vratima kase bila različita što podrazumijeva  da se vrata od kase nijesu mogla otključati bez upotrebe oba ključa. U odnosu na pregled objekta – vikendice V. D.  u K. D. – Ž. vještak je ukazao, da je velika vjerovatnoća da je otuđena kasa iz objekta SCD rezana u jednoj prostoriji vikendice, da pri prvom pregledu ovaj vještak nije mogao pronaći tragove  rezanja ali je jedno lice tj. jedan momak u prostoriji vikendice koja je vlasništvo V. D. počeo detaljno objašnjavati gdje je kasa  stajala u kući kada je vršeno rezanje bonsekom i brusilicom, te objašnjavao kakav je položaj bio brusilice i bonseka, da je taj isti momak objašnjavao gdje su se nalazili dok su  čuvali  stražu a u vrijeme kada su rezali kasu, da je nakon toga  saznanja i dobijenih informacija ovaj vještak pristupio detaljnijem pregledu kuće – vikendice,   radi čega je pronašao čestice materijala  na jednom činkanom  šporetu braon boje, koje čestice su intezivno zalijepljene za činkanu površinu a istih je bilo i po sulundaru, vratima pećnice i ramu šporeta, da je veličina ovih  metalnih čestica manja od jednog milimetra,  da nije labaratorijski analiziran hemijski sastav čestica kako bi se uporedio sa sastavom materijala  od nađenih vrata kase ali bi se i da je vršena analiza tom analizom teško moglo upoređivati sastav materijala, sa razloga  jer  je užarena masa u obliku čestica  dobijala druga svojstva  u odnosu na sastav materijala sa kase a ovo zbog dodira sa kiseonikom i sa brusom, da  su u prostorijama vikendice u otvoru ispod stepeništa pronađene dvije bonsek platne, sa jednostranim  i dvostranim nazubljenjem , da je obostrano nazubljena platna djelimično iskrivljena zbog upotrebe »golom rukom« i da su iste korišćene bez rama, te da je jedan od bonseka odlomljen sa jedne strane u dužini od 1,8 cm i da su predmetni bonseci korišćeni za rezanje »šipova« za zatvaranje sporne kase, odnosno radi otvaranja vrata kase,  da su predmetne bonsek platne pronađene u vikendici korišćenje za rezanje  šipova od sporne kase, da su metalne čestice pronađene  u vikendici na činkanom šporetu nastale prilikom brušenja metala na način što su od usijanog metala  \- kase a što od brusnog platna velikom brzinom udarale pozadi od smjera okretanja brusne platne. Vještak nije u svom nalazu i mišljenju ukazao da postoje tragovi obijanja  objekta tj. vikendice V. D. iz čega je sud zaključio  da su spoljna vrata iste otključana pomoću ključa. U odnosu na tragove u dijelu prtljažnika  vozila marke »Golf 3« reg. oznake PV  ... koje vozilo je vlasništvo optuženog O., uočeni su tragovi  kontakta sa tvrdim i teškim predmetom u prtljažniku  vozila i na zadnjoj klupi u uslovima kada je uslanjač bio u oborenom položaju, da su tragovi grebanja  i deformacija lima u prtljažniku  takvih osobenosti  da navode na zaključak o vrlo velikoj vjerovatnoći  da je ovim vozilom prevožen vrlo težak i kompaktan predmet a kako jasno i nedvosmisleno vještak tvrdi,  sigurno metalna  kasa. Vještak je takođe zaključio da tragovi oštećenja u prtljažniku vozila i na uslanjaču nijesu mogli biti stariji  od oktobra 2005. godine kada je optuženi O. kupio tj. nabavio predmetno vozilo, što podrazumijeva kako tvrdi vještak da su gornja oštećenja znatno svježija a što  se dodatno moglo zaključiti i po nedostatku završne boje farbanja, dijelu korozije po tim površinama i slično. Vještak je takođe iznio tvrdnju da predmetna oštećenja nijesu mogla nastati  prevoženjem nekog drugog kompaktnog materijala, drveta, mermera i slično, već su nastala isključivo pritiskom metala na metal. Sud je gornji nalaz i mišljenje vještaka  te službene isprave koje je sastavio, prihvatio u cjelosti, polazeći od činjenice da je taj nalaz potpun, jasan i nesumnjiv, dat u skladu sa pravilima struke i nauke,  a ovaj nalaz svoju podlogu  posebno nalazi u iskazu optuženog P.  datog u predkirivičnom i predhodnom postupku, pri čemu je ovom nalazu  branilac optuženih  prigovorio samo u dijelu koji se odnosio na vozilo optuženog O., koji prigovor sud nije mogao prihvatiti  tim prije jer ni optuženi O., na pitanje suda, da tačno opiše oštećenja u prtljažniku svoga vozila, ta oštećenja nije mogao opisati iako je tvrdio da su ta oštećenja postojala  i prije kupovine toga vozila, odnosno ovaj optuženi nije pojasnio sudu ni činjenicu zbog kojih razloga nedostaje zaštitni etison iz Njegovog vozila koji je prekrivao zadnji dio klupe.  Optuženi O., upravo da bi prikrio činjenicu a vezano za oštećenje na vozilu, ukazao je sudu, da se ne može sjetiti od koga lica je, po imenu i prezimenu, kupio vozilo sa oštećenjima, odnosno ukazao je i na još jednu nelogičnost, da o svim tim oštećenjima ama baš nikad nije pričao sa svojim najbližim  drugovima tj. optuženim P. i Š., a što bi bilo logično da je pričao imajući prvenstveno u vidu da je opšte poznata logika da se mladi jedni drugima hvale prilikom nabavke ili kupovine vozila, pričaju o njihovim karakteristikama, pa čak i o oštećenjima ukoliko ih ova imaju na sebi.  
        Iz potvrde MUP OB Žabljak od 01. 03. 2007. godine sud je utvrdio da je od L. O. iz Ž.  privremeno oduzeta jedna »Bošova« bušilica  br. 74429488. Sud je prihvatio gornji dokaz kao nesumnjiv jer svoju podlogu nalazi u drugim provedenim dokazima a stranke mu nijesu prigovorile.  
        Iz zapisnika o uviđaju  br. 419/5 , 419/6 i 419/7 od 01. 03. 2007. godine, te fotoelaborata br. 91-1/2007, 91/2 i 91/3  svi od 01. 03. 2007. godine sud je utvrdio da su službena lica iz Uprave policije  pronašla na mjestu »talijanska krivina« na reg. putu Žabljak – Đurđevića Tara jedna vrata od kase i to na udaljenosti 4 metra od betonske grede ekstremne krivine, da su vrata od kase bila vidno oštećena  prekrivena lišćem i zemljom, da na unutrašnjem dijelu vrata postoji naljepnica sa natpisom oznake i marke istih i to »Primat« - Tovarna kovinske opreme Maribor – oznake BA – 3, Leto izdelave 1979.,  da su na donjem dijelu vrata uočena oštećenja, te da su vidljiva oštećenja odnosno da su prerezane tri  poluge koje služe za zabravljivanje vrata, da se u neposrednoj blizini vrata nalazilo više plastičnih kesa, te poslovne dokumentacije, normativnih akata oštećenog i sl. koji su u značajnoj mjeri uništeni ili oštećeni zbog dejstva atmosverskih prilika – kiše, snijega i slično,  da su metalna vrata transportovana do ispostave policije u Žabljaku gdje su  predata vještaku trasologu K. D. a u kojim prostorijama su vještaku predati i original ključevi radi vršenja vještačenja, da je pregled  PMV marke »Golf« Reg. oznake PV ..., tamnoteget boje  vlasništvo optuženog O. pregledao vještak trasolog K. D. dana 01. 03. 2007. godine,  da su na uslanjačima na zadnjoj klupi uočeni tragovi oštećenja kada  su uslanjači bili u oborenom položaju,  te oštećenja u dijelu prtljažnika u kojem se nije nalazio etison koji je prekrivao zadnji dio klupe pri čemu je izvršeno fotografisanje vozila odnosno njegove unutrašnjosti, da se unutrašnjost vikend kuće vlasništvo V. D. sastoji od prizemnog i spratnog dijela i da se ista nalazi pored asvaltnog seoskog puta  da se u dnevnoj sobi koja je obložena lamperijom nalazi jedna crna kožna garnitura, dva drvena stola, četiri stolice, komoda sa TV aparatom i šporet na čvrsto gorivo, da je kritiminalističko tehničkim pregledom na činkanom šporetu braon boje i to u dijelu sulundara pećnici i ramu šporeta pronađeno više čestica od metala intezivno zalijepljenih na činkanu površinu, da je u dnevnoj sobi ispod drvenih stepenica  pronađeno tri platne bonseka od kojih je jedna izuzeta i predata  vještaku K. D. radi vještačenja. Sud je u cjelosti prihvatio gornje dokaze  kao jasne i nesumnjive, jer svoju podlogu nalaze u materijalnim tragovima na licu mjesta a stranke  im nijesu prigovorile.  
        Iz zapisnika o uviđaju istražnog sudije OS u Žabljaku  Kri. br. 27/07 od 01. 03. 2007. godine, te fotokopije dokumenata ispostave Žabljak – fotodokumentacija od 05.03. 2007. godine,  utvrđeno je da je dana 01. 03. 2007. godine sa lijeve strane regionalnog  puta  Žabljak – Đurđevića Tara, udaljeno od Žabljaka 15 km, na mjestu zv. »Talijanska krivina« , na udaljenosti 4 metra od odbojne betonske grede gledano od ekstremne krivine  pronađena vrata od kase pored manjeg stabla graba, djelimično zatrpana zemljom i lišćem,  da na unutrašnjem dijelu vrata postoji natpis  na naljepnici i to »Primat« - Tovarna kovinske opreme Maribor, oznaka BA – 3, leto izdelave 1979. god« da su po površini vrata konstatovani tragovi grebanja te da  su sve tri poluge koje služe za zabravljivanje vrata presječene, da su vrata transportovana do ispostave policije u Žabljaku i predata vještaku trasologu K. D. radi vještačenja. Sud je u cjelosti prihvatio gornji dokaz kao jasan i nesumnjiv jer je predmetni zapisnik  sastavljen u zakonom propisanoj formi a sadrži činjenice koje među strankama nijesu bile sporne tj. kojima stranke nijesu prigovorile.  
       Iz fotoelaborata i zapisnika o uviđaju br. 419 /14 od 07.03. 2007. godine se nesumnjivo utvrđuje da su u neposrednoj blizini vrata metalne kase a na strmini – prostoru iznad litice kanjona rijeke Tare, a ispred jedne pećine na kamenjaru,  pronađeni  veći broj razbacanih SKI pasova /karata za vožnju uspinjačom/  i drugih papira,  koja dokumenta se nijesu djelimično  mogla izuzeti zbog toga što su se nalazila u fazi raspadanja, te na pet metara od ski pasova pronađena je  jedna PVC vrećica roze boje  sa dva džepa, sa novčanicama u apoenima: – 1 novčanica od 100 €, 3 novčanice po 50 €, 6 novčanica od po 20 €, te tri novčanice od po 5 €  što sve  ukupno iznosi od 385 €. U gornjoj vrećici pronađena su i 23 ispisana računa , a izuzet je i 21 komad SKI pasova.   Sud je u cjelosti prihvatio gornji dokaz kao jasan i nesumnjiv jer je predmetni zapisnik  sastavljen u zakonom propisanoj formi , fotoelaborat urađen od strane službenog lica i odslikava nađeno materijalno stanje na licu mjesta.  
     Iz  rješenja istražnog sudije OS u Žabljaku Ki. br. 3/07 od 03.08. 2007. godine, te izvoda iz matične knjige umrlih od 03. 08. 2007. godine za P. N. sud je utvrdio da je P. N.  poginuo u saobraćajnoj nesreći koja se dogodila 25. 07. 2007. godine, te da je protiv njega obustavljena istraga  u ovom krivičnom predmetu. Sud je prihvatio u cjelosti gornje isprave tim prije jer im niko od stranaka nije prigovorio.  
     Iz zapisnika o uviđaju Ki. br. 7/06 od 04.02. 2006. godine, službene zabilješke OB Žabljak br. 238 od 06.02. 2006. godine, skice lica mjesta – objekta na skijalištu S. k. od 4.02. 2006. godine, te fotodokumentacije MUP – OB Žabljak br. 2-05/06 od 04. 02. 2006. godine, sud je utvrdio da su u noći 3/ 4 februar 2006. goidne na skijalištu S. k., udaljeno 4 km od Ž. obijene  upotrebom podesnog sredstva tri prostorije na objektu  oštećenog SCD iz Ž., da se na sve tri prostorije jasno očitavaju tragovi oštećenja na dovratniku u predjelu brave na ulaznim vratima, da se na pragu ulaznih vrata prve prostorije jasno uočava okrzotina i tragovi farbe sive boje  u vidu sitnih opiljaka u kojoj prostoriji se nalazila metalna kasa, da se  od ulaznih vrata te prostorije jasno uočava trag vučenja predmeta širine 0,50 cm po utabanom i zaleđenom snijegu i to u dužini  od  48,30 m, da na mjestu gdje se ovi tragovi završavaju postoji više nejasnih tragova automobilskih guma koji se preklapaju i ukrštaju, da je poslovna zgrada – objekat  u kojem se nalazila metalna kasa izgrađen od drvenog materijala dimenzija 8,10 x 4,40 m, da se u prizemlju istog nalaze četiri prostorije a u podkrovlju još dvije prostorije, da su kritične prilike obijena na identičan način tri prostorije čiji su ulazi okrenuti prema istočnoj strani , da se u lijevom uglu prostorije u kojoj se nalazila metalna kasa nalazi prašnjavi trag dimenzija 0,50 x 0,60 m, da se u toj prostoriji nalazi jedan radni sto, jedna manja grijalica, jedan razglas i jedan muzički stub marke »SonY«, da se u srednjoj prostoriji koja je obijena  nalazi SKI oprema, i da iz iste prostorije nije ništa otuđeno, da je treća prostorija po izjavi oštećenih služila kao kancelarija direktora G. R. i da iz iste nije ništa otuđeno i da je položaj brave na vratima bio »otključano« za razliku od položaja brave na predhodne dvije prostorije gdje je registrovan položaj »zaključano«, da tragovi vučenja kase po zaleđenom snijegu završavaju na mjestu parking prostora gdje se zbog većeg broja tragova automobilskih guma nije moglo izmjeriti osovinsko rastojanje na vozilu niti utvrditi karakteristike pneumatika zbog mnoštva ispresijecanih tragova, da je pri vršenju uviđaja predstavnik oštećenog izjavio da se u metalnoj kasi nalazilo između 28.000 i 30.000 € u novcu, te da se u istoj nalazila i manja fiskalna registar kasa marke »Palmar 7000« , određena količina ski pasova tj. karti za uspinjaču, knjiga pazara od prodatih karata, trake za fiskalnu kasu, spiskovi radnika i slično, da su od radnika oštećenog V. M.  privremeno oduzeti ključevi od kase – dva komada i predati službenim licima policije. Sud je u cjelosti prihvatio gornje dokaze kao jasne i nesumnjive, stranke istima nijesu prigovorile a u gornjim ispravama – zapisnicima nesumnjivo su evidentirani materijalni tragovi pronađeni na licu mjesta, koji svoju podlogu nalaze i u drugim dokazima.  
        Iz izvještaja – analize listinga ostvarenih međusobnih kontakata telefonskih kartica za brojeve 069 ..., 069 ..., 069 ...  i 069 ... za perioid od 25.01. 2006. do 15. 2. 2006. godine, po vještaku B. P. iz P. , dipl. ing. elektrotehnike i komunikacija od 14. 07. 2007. godine, te iz iskaza vještaka B. saslušanog na pretresu, kao i iz   službene zabilješke Uprave policije PJ Pljevlja  br. 243/07 od 06.03. 2007. godine utvrđeno je da su optuženi  kritične prilike  3 / 4 februar 2006. godine koristili mobilne telefone i kartice i istim komunicirali  i to Š. P. mob. tel. br. 069 ...,  O. S.  mob. te. 069 ...,  P. S. mob. tel. br.  069 ..., kao i da su imenovani kritične prilike kontaktirali  sa korisnikom broja 069 ... - korisnik P. N., odnosno  sa mob. tel. br. 069 ... – korisnik broja – svjedok V. Lj., da su u kritičnom vremenskom periodu kada je otuđena metalna kasa iz objekta oštećenog u noći 3 / 4 februar 2006. godine veoma intezivno međusobno komunicirali optuženi tj. vlasnici svojih mob. telefona i naprijed naznačenih brojeva kartica a počev od 21 čas i 59 minuta  i to razgovor između optuženog P. ( br. kartice 069 ...) i optuženog Š. (br. kartice 069 ...) u trajanju od 22 sekunde na lokaciji koju je   registrovala bazna stanica Žabljak, što podrazumijeva uže gradsko jezgro Žabljaka, da bi zatim  poslije izvesnog vremena u 23 časa  i 7 minuta ova dva optužena ponovo ostvarili kontakt i to u dva  navratu u trajanju od po 30 sekundi (drugi put u 23 sata i 11 minuta), odnosno više puta kontakt u intervalu od 23 časa i 50 minuta pa nadalje  do 0 časiva i 6 minuta, ukupno  šest puta kontakt u trajanju razgovora od 4 do 25 sekundi, a sve kada je bazna stanica registrovala njihov položaj u prostoru na području užeg jezgra Žabljaka, da bi potom optuženi Š. ostvario kontakt u 0 časova i 29 minuta sa licem P. N. na koga je bila registrovana kartica  069 ... i to u dva navrata u vrlo kratkom trajanju od pet do osam sekundi, (drugi put u 0 časova i 42 minuta) a sve kada je bazna stanica registrovala njihov položaj u prostoru – skijalište S. c. gdje se nalazi objekat oštećenog u kojem je bila smještena kasa sa novcem i dokumentacijom,  pa nakon toga u 01 čas  sa istim licem Š. je ostvario tel. kontakt u trajanju od 21 sekund a nakon deset minuta sa istim licem tel.kontakt u trajanju od 6 sekundi, a nakon toga u 01 čas i 26 minuta u kratkom intervalu još tri puta kontakt sa naznačenim licem  u trajanjima od 12 do 20 sekundi (drugi put u 1 sat i 32 minuta i treći put u 1 sat 37 minuta), a svaki put ih je registrovala bazna stanica na skijalištu S. k. gdje se nalazi objekat koji je obijen kritične noći. Prije ovih razgovora optuženi Š. ostvaruje telefonski kontakt u 0 časova i 57 minuta sa optuženim O. pri čemu je Š. registrovala bazna stanica koja pokriva prostor S.c. – rejon skijališta oštećenog na kojem se nalazi objekat u kome je bila  smještena kasa, a O.  u momentu obavljanja ovog telefonskog kontakta registrovala bazna stanica koja pokriva prostor užeg jezgra grada Pljevalja, nakon čega optuženi Š. ponovo ostvaruje kontakt sa optuženim O. S.  u vrijeme 1 sat i 22 minuta  i to ukupno četiri  puta a gornje razgovore ostvaruje kada su bazne stanice registrovale prostorni položaj Š.  na prostoru S. c. – rejon skijalište oštećenog, a O. registrovala bazna stanica na potezu Đurđevića Tare u 1 čas i 22 minuta, dok su ostali kontakti ostvareni u 1 sat i 45 minuta kada se Š. nalazi na području skijališta a O. na području užeg jezgra grada Žabljaka, te potom u 1 sat i 48 minuta  kada se oba optužena nalaze na području bazne stanice Javorovača  koja pokriva prostor od Ž. prema skijalištu S. k. Nakon oviih kontakata optuženi Š. je ostvario kontakt telefonom u 1 sat i 53 minuta sa  optuženiom P. u trajanju od 13 sekundi i to u četiri navrata  sve do 2 časa i 1 minut gdje su razgovori trajali u prosjeku od 11 do 13 sekundi, poslije čega je uslijedio telefonski kontakt optuženog Š. sa sada poč. P. u 2 sata i 7 minuta, kada ih je prostorno registrovala bazna stanica »Javorovača« a koja pokriva  područje na potezu između skijališta S. k. i užeg jezgra Žabljaka, a potom  tel. kontakt P. i Š. u 2 sata i 13 minuta  u pet navrata, kada ih je registrovala bazna stanica Javorovača koja pokriva prostor na potezu izimeđu užeg jezgra Žabljaka i skijališta S. k.,  da bi poslednji kontakt između P. i Š. bio u 3 sata i 21 minut sa područja bazne stanice Javorovača, koja pokriva prostor  na potezu  od užeg jezgra grada prema skijalištu S, k. Listing takođe pokazuje  da su  sledećeg dana 04. 02. 2006. godine međusobno kontaktirali Š. i P. u 10 časova i 30 minuta u dva navrata (drugi put u 11,05 časova) dok su O. i Š. kontaktirali dana 04. 02. 2006. godine počev od 9 časova i 57 minuta ukupno tri puta. Dana 5. 02. 2006. godine O. i Š. su mob. telefonom kontaktirali  jednom  i to u   11 časova i 40 minuta pri čemu su toga dana međusobno kontaktirali  P. i Š. počev od 11 časova i 18 minuta,  O. i P. u 11 časova i 33 minuta, O. i P. u više navrata a počev od 15 časova i 10 minuta  te konačno između dvojice istih poslednji razgovor u 21 čas i 25 minuta.  Iz listinga se nesumnjivo utvrđuje i činjenica da su optuženi skoro svakodnevno  imali međusobni kontakt  i to prema izvještaju listinga sve od 25 januara 2006. godine pa do kritične noći 3 / 4 februar 2006. godine,  a od lica izvan optužbe najčešće kontakt sa sada poč. P. N. i svjedokom V. Lj., s tim što su ti kontakti u periodu do kritičnog događaja - noć 3 / 4 februar i nakon kritičnog događaja,  bili u svega nekolika navrata tokom dana - najviše do pet puta, odnosno nakon 5 februara telefonski kontakt sa optuženim P. sve do 15 februara – tj. do kraja izvještajnog perioda iz listinga, nije registrovala  nijedna bazna stanica sa nekim od saopštuženih,  odnosno svjedoka.  Analizom listinga  koje podatke je dao za izradu nalaza i mišljenja  operater PRO MONTE iz Podgorice, nesumnjivo se može utvrditi učestalost razgovora, njihova dužina trajanja, vrijeme kada su obavljeni, lokacija na kojoj su se nalazili korisnici telefonskih kartica i to kako za kritični period  tj. noć 3 na 4 februar 2006. godine, kada je otuđena kasa sa novcem iz objekta oštećenog,  tako i za period prije te večeri  a počev od  25 januara 2006. godine, odnosno  i za period poslije kritične večeri sve  do 15 02. 2006. godine. Naime, zaključuje se iz listinga i nalaza  vještaka  za telekomunikacije, odnosno službene zabilješke OB o korisnicima kartica, da je međusobna komunikacija kritične večeri  3 na 4 februar 2006. godine  i to u periodu od 21 čas i 59 minuta pa do 03 sata i 21 minut bila takva,  da je u tom vremenskom intervalu između saoptuženih  bilo ukupno 24 kontakta  a zaključno sa 4 februarom ukupno 40 međusobnih kontakata mobilnim telefonom, pri čemu je poslednji kontakt između imenovanih 04. 02. 2006. godine ostvaren u 20 časova i 50 minuta.  Takođe se nesumnjivo utvr
