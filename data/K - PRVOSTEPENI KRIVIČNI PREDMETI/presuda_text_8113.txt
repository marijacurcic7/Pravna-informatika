K.br.38/2011  
U IME CRNE GORE
VIŠI SUD U PODGORICI, u vijeću sastavljenom od sudije Dragiše Rakočevića, kao
predsjednika vijeća, sudija Ratka Ćupića i Miroslava Bašovića, kao članova
vijeća, uz učešće Borke Jelenković kao zapisničara, u krivičnom predmetu
protiv optuženog B. M.,  koga u postupku brani V. M., advokat iz Podgorice,
zbog krivičnog djela - teška djela protiv bezbjednosti javnog saobraćaja iz
člana 177 stav 2 u vezi člana 172 stav 1 Krivičnog zakona Republike Crne Gore,
odlučujući po optužnici Višeg tužioca u Podgorici Kt.br.142/03  od
10.10.2003.godine, koju je na glavnom pretresu zastupala Ljiljana Lakić,
zamjenik VDT-a u Podgorici, nakon održanog glavnog i javnog pretresa, dana
20.09.2011.godine, a nakon tajnog vijećanja i glasanja donio je i dana
21.09.2011.godine javno objavio  
P R E S U D U
Optuženi:B. M., . rođenog ...  državljanin Crne Gore, zaposlen u Upravi
policije- Odjeljenju granične policije u Herceg Novom,  oženjen, neosuđivan.  
K R I V  J E
Što je:  
Dana 02.03.2003.godine, oko 23.50 časova, na magistralnom putu u Đenovićima, u
blizini kafe bara "B." , ne pridržavajući se saobraćajnih propisa iz člana 41
stav 1 i člana 164 stav 1 ZOOBS-a na putevima, ugrozio saobraćaj i doveo u
opasnost život ljudi na način što je upravljao putničkim vozilom marke "Golf
I" , reg.br. HN . ,  u pravcu H.N., u pripitom stanju, pri koncentraciji od
0,70 gram promila apsolutnog alkohola u krvi, pri čemu se vozilom nije kretao
desnom stranom kolovoza već prelazi na lijevu kolovoznu traku, usljed kojih
propusta dolazi na toj kolovoznoj traci do kontakta sa vozilom marke "Golf II"
, reg.br. HN ., kojim je u pravcu K.. upravljao S. M., kojom prilikom su
saputnici u vozilu okrivljenog zadobili povrede i to: oštećeni M. B.tešku
tjelesnu povredu - potres mozga i prelom ključne kosti, P.P. lake tjelesne
povrede kontuziju glave, kontuziju grudnog koša, kontuziju sa oguljotinama
lijeve šake, kontuziju sa oguljotinama lijevog koljena i lijeve potkoljenice,
S. R. lake tjelesne povrede, dok je oštećeni S. M. zadobio teške i po život
opasne povrede nagnječenje mozga, oštećenje krvnih sudova ispod tvrde moždane
ovojnice desne polovine mozga, usljed kojih povreda je dana 05.03.2003.godine
nastupila smrt,  
- čime je izvršio krivično djelo - teško djelo protiv bezbjednosti javnog
saobraćaja iz člana 348 stav 2 u vezi člana 339 stav 1 Krivičnog zakonika.  
Pa ga sud, primjenom navedenog zakonskog propisa, te člana 4, 5, 32, 36 i  42
Krivičnog zakonika, te člana 226, 227  i 374  ZKP-a,  
O S U Đ U J E
Na kaznu zatvora u trajanju od 2 (dvije) godine i 6 (šest) mjeseci.  
Oštećena porodica počivšeg S. M. se radi ostvarivanja imovinskopravnog
zahtjeva upućuje na redovnu građansku parnicu.  
Dužan je optuženi na ime troškova krivičnog postupka platiti ovom sudu novčani
iznos od 1.635,75 eura, a na ime sudskog paušala novčani iznos od 50,00 eura,
sve prednje u roku od 15 dana, po pravosnažnosti presude pod prijetnjom
prinudnog izvršenja.  
O b r a z l o ž e nj e
Optužnicom Višeg tužioca Kt.br.142/03 od 10.10.2003.godine, optuženom B. M.
stavljeno je na teret izvršenje krivičnog djela - teška djela protiv
bezbjednosti javnog saobraćaja iz člana 177 stav 2 u vezi člana 172 stav 1
Krivičnog zakonika Crne Gore.Zastupnik optužbe je tokom postupka precizirao
činjenični opis i izmijenio  pravnu kvalifikaciju optužnice, kao u izreci
presude predlažući sudu da optuženog oglasi krivim i kazni po zakonu.  
.Optuženi B. M. je pred istražnim sudijom izjavio da je sa M. B., P. P. i S.
R. bio na svadbi u hotelu "D." , u Bijeloj, na kojoj su ostali do 23 časa,
otprilike, nakon čega su odlučili da se provozaju do H. N..Uz večeru je pio
viski razblažen sa ledom, ali nije osjećao da je pod dejstvom alkohola.Ne
sjeća se saobraćajne nezgode, a kasnije je saznao da se dogodila u Đ..Nakon
udesa je bio u komi, borili su mu se za život, bio je na liječenju u bolnici u
Risnu 14 dana, i u bolnici "Banjica" u Beogradu  7 dana.Tek kasnije mu je
porodica saopštila šta se sve dogodilo, sve do tada mislio je da je udario u
zid i da je od toga povrijeđen.Žao mu je zbog smrti momka koji je stradao u
ovoj saobraćajnoj nezgodi.  
Na glavnom pretresu od 01.06.2004.godine optuženi je izjavio da se dva mjeseca
nakon udesa ničega nije mogao sjetiti.  
Na glavnom pretresu od 13.10.2008.godina navodi da se sjeća dogovora sa
društvom, nakon odlaska iz hotela "Delfin" da se provozaju, pa su pošli u
pravcu H. N.. Sjeća se da se kretao sredinom svoje kolovozne trake i da je u
mjestu nezgode vidio da iz suprotnog pravca nailazi vozilo koje se velikom
brzinom kretalo njegovom kolovoznom trakom.Misli da su na tom vozilu bila
upaljena duga svijetla, koja su ga zaslijepila, a sve se to dogodilo na izlazu
iz lijeve krivine iz njegovog pravca kretanja.Preduzeo je radnju skretanja
ulijevo, desno nije mogao zbog potpornog zida, ali se ne sjeća da li je
preduzimao radnju kočenja, a ovo vozilo je prošlo njegovom saobraćajnom
trakom.U tom trenutku nije vidio drugo vozilo iz suprotnog pravca.U mjestu
nezgode, iz suprotnog pravca bilo je ograničenje brzine od 40 km/h, što mu je
poznato od ranije, jer je tim dijelom puta često prolazio.  
Na ponovnom glavnom pretresu optuženi je u cjelosti ponovio ranije iznesenu
odbranu.  
U dokaznom postupku sud je saslušao predstavnika oštećene porodice S.S., na
saglasan predlog stranaka pročitao iskaze svjedoka oštećenih M. B., S. R. i P.
P., datih u prethodnom postupku i na ranije održanim pretresima, pročitao
zapisnik o uviđaju Kri.br.16/03 i izvršio uvid u skicu lica mjesta predmetne
saobraćajne nezgode i fotodokumentaciju broj 26703, pročitao službenu
zabilješku MUP RCG - CB H. N. br.03-233/03-1453 od 07.03.2003.godine, sudsko-
medicinsko vještačenje Ki.br.104/03 - tri vještačenja i to od
22.08.2003.godine, 26.08.2003.godine i 01.10.2003.godine dr Budimira
Borovinića, izjašnjenje vještaka medicinske struke dr Kuliš Mihajla od
23.05.2003.godine, nalaz i mišljenje vještaka saobraćajne struke Brnović Rajka
Ki.br.104/03 od 01.09.2003.godine, nalaz i mišljenje vještaka saobraćajne
struke Čarapić Gorana od 14.01.2005.godine, izjašnjenje vještaka dr Kuliš
Mihajla od 01.12.2008.godine, te saslušao ovog vještaka na glavnom pretresu od
02.03.2010.godine, izvršio rekonstrukciju saobraćajne nezgode i pročitao
zapisnik o rekonstrukciji saobraćajne nezgode Višeg suda K.230/03 od
03.04.2009.godine, sa fotodokumentacijom i skicom preduzetih radnji vršenjem
rekonstrukcije, izvršio uvid u priložene fotografije, pročitao nalaz vještaka
saobraćajne struke Vučeljić Đorđija, dat nakon izvršene rekonstrukcije od
19.05.2009.godine i izjašnjenje vještaka na pismene prigovore odbrane na dati
nalaz od 06.11.2009.godine, pročitao izjašnjenje vještaka  saobraćajne struke
Vučeljić Đorđija i Čarapić Gorana datih na glavnom pretresu  od
25.05.2010.godine, pročitao nalaz i mišljenje Sudskomedicinskog odbora-
Medicinskog fakulteta Podgorica od 8.6.2011.godine, te neposredno na pretresu
saslušao predstavnika Komisije vještaka dr Draganu Čukić i  pročitao izvod iz
KE MUP-a - OB Kotor na ime optuženog, broj 6302-245/03-2402 od
29.07.2003.godine.  
Predstavnik oštećene porodice S. S. se, izjašnjavajući se o stavu oštećene
porodice, pridružio krivičnom gonjenju protiv optuženog B. M., dok će
imovinskopravni zahtjev ostvariti u posebnom postupku.  
Svjedok oštećeni M. B. je pred istražnim sudijom izjavio da ne zna da li je B.
M. pio na proslavi jer nije sjedio blizu njega.Oko 23.30 časova P. P., S. R. i
on su krenuli kući sa M..Odlučili su da se provozaju, i jedino što zna jeste
da je u Đ. došlo do saobraćajne nezgode, ali se ničega ne može
sjetiti.Probudio se sjutradan oko 10 časova u bolnici u Risnu, gdje je ostao 4
dana.Imao je slomljenu ključnu kost, kontuziju koljena i ligamenata i potres
mozga, pa se, vjerovatno, zbog toga ne sjeća same nezgode.Ljekari su mu rekli
da se može desiti da se nikad ne sjeti ovog događaja.  
Na glavnom pretresu je pojasnio da iz pravca njihovog kretanja od Bijele prema
Zelenici, na dijelu puta prije mjesta nezgode sa desne strane nema pješačke
staze iz njihovog pravca kretanja, kao i da je ograničenje brzine iz suprotnog
pravca - iz pravca Zelenike na tom dijelu puta 40 km/h.Na mjestu nezgode
postoji blaga desna krivina, gledano iz pravca Bijele u pravcu
Zelenike.Saobraćajna nezgoda se dogodila na 20-ak metara od izlaza iz ove
krivine, nadalje je put po pravcu, po njegovoj ocjeni oko 10 metara, a zatim
slijedi lijeva malo oštrija krivina.  
Nije se pridružio krivičnom gonjenju protiv optuženog, niti je postavio
imovinskopravni zahtjev.  
Svjedok oštećeni S. R.je pred istražnim sudijom izjavio da je sa društvom bio
na svadbi, odnosno na večeri u hotelu "D." , u Bijeloj.Nakon večere je krenuo
kući sa B. M..P. P. i on su sjeli na zadnjem sjedištu B. vozila "Golf", dok je
M.B. bio na mjesto suvozača.Odlučili su da se provozaju, a jedino
karakteristično, što je primijetio, bilo je to da je njihovo vozilo u jednom
trenutku krenulo desno ili lijevo, ili obrnuto, da je osjetio kolebanje u
vožnji, nakon čega je vozilo ponovo išlo po pravcu.Nije vidio zbog čega se to
desilo, niti je bilo šta komentarisao.Nakon izvjesnog vremena, a pošto je
vozilo uhvatilo pravac osjetio je tresak, i tu mu se "izgubio film".Slika mu
se vratila kasnije kad je ležao pored puta.Ne zna kako su se zatekli van
vozila, ne sjeća se da je izašao iz istog, niti da ga je neko iznosio, ali zna
da nikoga nije bilo oko njih kada se osvijestio.Vozilo je bilo iskošeno na
kolovozu, mada ne zna tačnu poziciju, odnosno ne zna na kom dijelu
kolovoza.Vidio je  da su B. i M.nepomično ležali na cesti u blizini vozila.Tek
sjutradan u bolnici je saznao da su imali kontakt sa drugim vozilom.  
Na glavnom pretresu je pojasnio da se zbog protoka vremena ne može sjetiti
detalja saobraćajne nezgode, sjeća se da se vozilo kojim je upravljao B. M.,
prije udara, kretalo lijevo - desno, kao da nešto izbjegava i da je nakon toga
uslijedio udar.U tom trenutku nije vidio ni jedno vozilo na kolovozu iz
suprotnog pravca, pa ni to sa kojim su se sudarili.Osvijestio se na putu do
bolnice.Ne zna da li sa desne strane magistralnog puta iz pravca Bijele u
pravcu Zelenike ima proširenje neposredno prije mjesta nezgode, niti zna koje
je ograničenje iz suprotnog pravca.Put  kojim su se kretali, iz pravca Bijele
u pravcu Zelenike, prostire se po pravcu, po njegovoj procjeni, oko 100
metara, a nakon mjesta saobraćajne nezgode iz njihovog pravca kretanja od oko
20 metara postoji krivina, i to blaga lijeva krivina.Pojašnjavajući razlike u
kazivanju, svjedok je izjavio da ne zna tačno na kojem rastojanju, nakon
pomjeranja vozila lijevo - desno, je došlo do udara, moguće nakon 5 ili 20
metara, kao i  da se ne sjeća gdje je tačno gledao u trenutku pomjeranja
vozila lijevo - desno, da se ne sjeća bilo kojeg vozila iz suprotnog pravca,
niti se može precizno izjasniti o brzini kojom se kretao B.M., ali misli da
nije vozio brzo.  
Nije se pridružio krivičnom gonjenju protiv optuženog, niti je postavio
imovinskopravni zahtjev.  
Svjedok oštećeni P. P. je pred istražnim sudijom izjavio da mu je M., dok su
bili na večeri u hotelu "D." rekao da ne smije da konzumira alkohol jer pije
tablete, ali da je radi zdravice popio dva viskija sa ledom.Nakon večere B.
M., S. R., M. B. i on odlučili su da se provozaju, prije nego što pođu
kući.Poslednje čega se sjeća je da su izašli iz jedne krivine i da im je iz
pravca H.N. u susret išlo jedno vozilo, koje je preticalo drugo vozilo sa
jakim farovima i da je zbog tog preticanja zahvatilo njihovu traku.M. je
skrenuo malo desno, jer je tu dosta široko i bezbjedno se mimoišao sa vozilom
koje je preticalo, a potom i sa onim drugim, pa se vratio na svoju traku i
vozio još nekih 20 - 30 metar, nakon čega je kod njega nastupio potpuni
mrak.Sjeća se da je ležao na asfaltu, na bijeloj crti koja dijeli kolovoz na
dvije trake i da nije mogao da ustane jer je imao bolove u nogama.Ne zna kako
se tu zatekao i kako je dospio van vozila, s obzirom na to da vozilo ima dvoje
vrata i da je sjedio pozadi.Vidio je da je njihovo vozilo bilo iskošeno na
sredini kolovoza sa širom otvorenim vratima.Kada je došao do S. vidio je da je
isti krvav i da ne smije da se pomjera jer ima ozbiljnu povredu glave.Nakon
toga je dopuzao do vozila dozivajući B. i M., ali se oni nijesu odazivali.U
vozilu nije bilo nikoga.Vratio se kod S., pa su pozvali policiju i
hitnu.Vozilom hitne pomoći prebacili su M. i B., dok su njega i S. prevezli
vozilom u bolnicu u M., gdje je ostao dva dana.Imao je povredu u predjelu
lijevog koljena, desnog skočnog zgloba, povredu u predjelu glave, a tek na
kontroli su ustanovili da mu je polomljeno rebro.  
Na glavnom pretresu je pojasnio da je B. M., po njegovoj procjeni, upravljao
vozilom u granicama dozvoljene brzine od 40-45 km/h, dok se vozilo koje je
preticalo iz suprotnog pravca kretalo veoma brzo, i u trenutku kada je B. sa
vozilom skrenuo na proširenje da bi izbjegao direktan kontakt, to vozilo je
prošlo veoma brzo, tako da nije mogao da uoči ni boju tog vozila, niti da vidi
o kojem vozilu se radi.  
Nije se pridružio krivičnom gonjenju protiv optuženog, niti je postavio
imovinskopravni zahtjev.  
U zapisniku o uviđaju Kri.br.16/03 i službenoj zabilješci MUP RCG - CB Herceg
Novi br.03-233/03-1453 od 07.03.2003.godine se konstatuje da je u saobraćajnoj
nezgodi učestvovalo putničko motorno vozilo "Golf I" , reg.oznaka HN . kojim
je upravljao B. M., a putnici u vozilu su bili M. B., S. R. i P. P. i putničko
motorno vozilo "Golf II" , reg.oznaka HN ., kojim je upravljao S. M..Lice
mjesta je na jadranskoj magistrali kroz Đenoviće (dio puta sa koga odvajaju
dva kraka betonskog zida za kamp naselje "Masline" ). Noć je, put suv bez
oštećenja, prav, a magistrala neosvijetljena.Lice mjesta se posmatra iz pravca
H. N. prema Kotoru.Vozilo "Golf II" , reg.oznaka HN . kretalo se iz pravca
Herceg Novog prema Kotoru, a vozilo "Golf I" , reg.oznaka HN . iz pravca
Kotora prema Herceg Novom.Vozilo "Golf I" , reg.oznaka HN . (trag br.1) nalazi
se na desnoj kolovoznoj traci - poprečno, tako da zatvara cijelu kolovoznu
traku.Dio vozila u predjelu zadnjeg desnog točka nalazi se na lijevoj
kolovoznoj traci.Vozilo "Golf II" , reg.oznaka HN . (trag.br.2) nalazi se van
desne kolovozne trake, na betonskom putu koji vodi ka kamp naselju "Masline" ,
okrenuto prednjim dijelom u pravcu Kotora.Na desnoj kolovoznoj traci kojom se
kretalo vozilo "Golf II" uočava se trag kočenja jednog točka dužine 1,30
metara (broj 4 - trag zanošenja dužine 0,90 pruža se preko središnje linije na
kolovozu).Ovaj trag je se nalazi iza zadnjeg lijevog dijela vozila "Golf I"
.Na tom potezu je i trag broj 5 - trag zanošenja dužine 1,30 metara koji se,
takođe, pruža preko središnje linije na kolovozu.Na poziciji između broja 4 i
broja 5 je i trag broj 6 i to na desnoj kolovoznoj traci, a radi se o plastici
sa oba vozila.Desno od ovog traga u pravcu vozila "Golf II" nalaze se dva
vjetrobranska stakla - jedno uz desnu ivicu kolovoza, a drugo na kraku
betonskog puta koji vodi prema kamp naselju "Masline"  (pored vozila "Golf
II").Utvrđeno je da nedostaje akumulator u vozilu "Golf I" , dok se alati
nalaze u rigoli za odvod pored lijeve kolovozne trake ispod betonskog zida.
Između zadnjeg lijevog dijela vozila "Golf I" i na suprotnoj strani vozila
"Golf II" vidljiva su oštećenje na asfaltu u vidu grebanja i nalaze se na
desnoj kolovoznoj traci.Vidljiv je i trag zanošenja dužine 1,80 metara, koji
potiče od prednjeg lijevog točka vozila "Golf II" i pruža se sa desne ivice
desne kolovozne trake pa do prednjeg lijevog točka ovog vozila.Uglavnom na
desnoj kolovoznoj traci u prostoru ispred prednjeg dijela vozila "Golf I" - u
pravcu Herceg Novog rasuto je staklo.Mjenjač vozila "Golf I" je u "leru" , a
mjenjač vozila "Golf II" u "trećoj brzini" . Vozilo "Golf II" je potpuno
oštećeno po prednjem dijelu.Uništen je motor, limarija na vozilu itd., a i na
vozilu "Golf I" su najintezivnija oštećenja po prednjem dijelu vozila.Na licu
mjesta nijesu zatečeni učesnici saobraćajne nezgode, jer su bili u bolnici VB
Meljine.Lice mjesta i materijalni tragovi pronađeni i konstatovani prilikom
vršenja uviđaja vidljivi su u fotodokumentaciji broj 26703 i predstavljeni
skicom lica mjesta saobraćajne nezgode.  
U sudsko - medicinskom vještačenju Ki.br.104/03 od 22.08.2003.godine, vještak
dr Budimir Borovinić, na osnovu otpusnog pisma sa epikrizom odjeljenja za
neurohirurgiju Specijalne bolnice za ortopediju, neurohirurgiju, neurologiju i
medicinsku rehabilitaciju u Risnu, otpusne liste sa epikrizom Centra za
liječenje i hirurgiju kičmenog stuba Instituta za ortopedsko - hirurške
bolesti Banjica u Beogradu, otpusne liste sa epikrizom Specijalne bolnice
"Banjica" u Beogradu, Izvještaja ljekara specijaliste neuropsijiatra
Dispanzera za mentalno zdravlje Doma zdravlja u Herceg Novom o urađenom
pregledu dana 15.07.2003.godine konstatuje da je B. M. proveo na liječenju
više od pet mjeseci u vidu bolničkog i kućnog liječenja, a zbog povrede glave
i vrata zadobijenih dana 02.03.2003.godine u saobraćajnom udesu u kojem je
učestvovao kao vozač motornog vozila.Bolničko liječenje je otpočeo dana
03.03.2003.godine  na odjeljenju za neurohirurgiju Specijalne bolnice u Risnu,
nastavio u Centru za hirurgiju i liječenje kičmenog stuba Specijalne bolnice
na Banjici, a nakon ovog nalazi se na kućnom liječenju.Tokom bolničkog
liječenja ljekari su konstatovali povrede glave u vidu nagnječenja tkiva mozga
i ranu na koži desne strane čeonog predjela ličnog dijela glave i povredu
vrata u vidu preloma i nepotpunog iščašenja ili poluiščašenja šestog vratnog
pršljena kičmenog stuba.Ljekari su kod povrijeđenog konstatovali sljedeće
povrede glave i vrata: 1.povreda glave u vidu rane na koži desne strane čeonog
predjela ličnog predjela glave i povredu u vidu nagnječenja tkiva mozga, sa
nastupanjem polukomatoznog stanja svijesti povrijeđenog i prolaznim oštećenjem
nerava glave i desne strane tijela, tačnije ruke i noge desne strane tijela
povrijeđenog.Zbog toga je konstatovana nejednaka raširenost zjenica sa nešto
širom zjenicom lijevog oka (oštećenje parasimpatičnog sistema) i slabije
motorne snage desne ruke i desne noge povrijeđenog. 2.Povreda vrata u vidu
preloma i poluiščašenja šestog vratnog pršljenja kičmenog stuba, bez oštećenja
kičmene moždine.Do ovakvih povreda glave i vrata došlo je udarom čeonim ličnim
dijelom glave nešto više sa desne strane o tvrdu i ravnu podlogu, a u momentu
kad se tijelo odnosno glava povrijeđenog nalazila u zamahnutom stanju i ličnim
dijelom glave okrenuta ka toj podlozi.Nakon toga je došlo do nastajanja rane u
čeonom predjelu lica povrijeđenog, a sila kretanja prenijela se na dublje
strukture glave dovodeći do nastanka nagnječenja tkiva mozga i oštećenja
funkcije jednog broja nerava glave i promjena na zenicama i na desnoj ruci i
nozi povrijeđenog.Ista sila kretanja prenijala se u vrlo kratkom vremenskom
intervalu i na predio vrata dovodeći do neodgovarajućeg pokretanja vrata i
nastanka preloma sa poluiščašenjam šestog vratnog pršljena kičmenog stuba
povrijeđenog i dodatnog oštećenja funkcija jednog broja nervnih vlakana.Do
ovakvog oštećenja i povrede vratnog dijela kičmenog stuba moglo je doći i
prilikom naglog i neodgovarajućeg pokretanja vrata ka nazad odnosno nakon već
ostvarenog kontakta glave povrijeđenog sa podlogom i vraćanja tijela ka
pređašnjem položaju u kojem se tijelo povrijeđenog nalazilo u zamahnutom
stanju i prije ostvarenog kontakta između tijela odnosno glave povrijeđenog i
pomenute podloge.Na osnovu svega naprijed navedenog, po vještaku, u konkretnom
slučaju radi se o povredama glave i vrata koje predstavljaju tešku tjelesnu
povredu na granici između obične teške ka posebno teškoj tjelesnoj povredi.  
U sudsko - medicinskom vještačenju Ki.br.104/03 od 26.08.2003.godine, vještak
dr Budimir Borovinić, na osnovu Izvještaja ljekara specijaliste neurohirurga
dr M.Simenovića, ljekara Specijalne bolnice u Risnu od 09.04.2003.godine,
otpusne liste sa epikrizom odjeljenja za neurohirurgiju Specijalne bolnice u
Risnu, istorije bolesti broj 388 odjeljenja za neurohirurgiju odsjek za
bolesnike u stanju šoka Specijalne bolnice u Risnu, konstatuje da je pokojni
S. M. pregledan i liječen od strane ljekara Vojne bolnice u Meljinama i da je
nastavio sa liječenjem na pomenutom odjeljenju Specijalne bolnice u Risnu, te
da je na istom odjeljenju i umro dana 05.03.2003.godine.Ljekari su
konstatovali povredu glave u vidu nagnječenja i oštećenja tkiva velikog mozga
sa naglim stvaranjem krvnog sadržaja (podliva) u lobanjskoj jami ispod tvrde
moždane ovojnice mozga sa desne strane u predjelu tjemeno - sljepoočnog dijela
desne polovine velikog mozga.Zbog ovoga je morala biti urađena hitna hirurška
intervencija u vidu otvaranja lobanjske jame sa desne strane, odstranjenja
kosti lobanje, otvaranja tvrde moždane ovojnice desne polovine velikog mozga i
koji je svojim stvaranjem i prisustvom vršio pritisak na tkivo već oštećenog
mozga, njegove desne polovine.Hirurška inetrvencija je urađena dana
03.03.2003.godine, a istog dana je došlo do komplikacija sa disajnom radnjom i
stanjem krvotoka kod povrijeđenog, a dana 04.03.2003.godine došlo je do daljeg
pogoršanja stanja zdravlja povrijeđnog u vidu snižavanja tjelesne temperature,
da bi dana 05.03.2003.godine nastupila smrt.Za vrijeme pružanja medicinske
pomoći, povrijeđeni je bio u stanju dubokog nesvjesnog stanja - stanja kome sa
znacima prekida komunikacije između velikog mozga i drugih struktura nervnog
sistema, na šta ukazuju gubitak refleksa zjenice i perifernih refleksa
organizma, a zbog nagnječenja i oštećenja tkiva velikog mozga i stvaranja
pritiska krvnog sadržaja u lobanjskoj jami na tkivo velikog mozga.Prilikom
liječenja, ljekari su konstatovali i postojanje otoka sa krvnim podlivom
lijeve polovine ličnog dijela glave povrijeđenog, te otok kapaka oba oka i
manju ranu razderotinu kože lijeve strane čeonog predjela ličnog dijela glave
povrijeđenog.Do ovakve povrede glave došlo je udarom lijevim ličnim dijelom
glave o tvrdu neravnu podlogu, a u momentu kad se glava odnosno tijelo sada
pok.S.M. nalazilo u jako zamahnutom stanju i sa lijevom polovinom ličnog
dijela glave okrenutoj ka toj podlozi.Nakon ostvarenog kontakta glave sa tom
podlogom  došlo je do prenošenja sile kretanja i na dublje strukture i organe
glave, naglog pokretanja mozga i nastajanja nagnječenja mozga u njegovom
tjemeno-sljepoočnom predjelu sa desne strane, te oštećenja krvnih sudova ispod
tvrde moždane ovojnice desne polovine mozga i stvaranja krvnog podliva,
odnosno sadržaja u desnom lobanjskom dijelu sa pritiskom na tkivo mozga i
stvaranja otoka mozga, postepenog i sve većeg pritiska i na moždane centre u
međumozgu i produženoj moždini i kompromitovanja disajne radnje i krvotoka, te
regulacije tjelesne temperature  i na kraju nastupanja smrti usljed krajnjeg
kompromitovanja životnih centara u mozgu i produženoj moždini, te da se
nastupanje smrti nije moglo zaustaviti ni pored svih preduzetih mjera
liječenja.  
Na osnovu Izvještaja ljekara specijaliste neurohirurga Specijalne bolnice u
Risnu od 09.04.2003.godine, vještak dr Budimir Borovinić konstatuje da  je
povrijeđeni M.B. pregledan od strane ljekara Specijalne bolnice za ortopediju
i neurohirurgiju u Risnu zbog povreda u vidu preloma desne ključne kosti
tijela i potresa mozga kod povrijeđenog.Do ovih povreda došlo je,
najvjerovatnije, udarom desnim dijelom prednje strane tijela, odnosno grudnog
koša, povrijeđenog o ravnu podlogu, a u momentu kada je tijelo povrijeđenog
bilo u jako zamahnutom stanju prednjim i nešto više desnim dijelom tijela,
njegovim gornjim dijelom (glava i gornji dio grudnog koša) ka toj ravnoj i
tvrdoj podlozi.Nakon ostvarenog kontakta došlo je do preloma desne ključne
kosti tijela povrijeđenog, a sila kretanja se prenijela i na druge djelove
glave i tijela i dovela do nastajanja potresa mozga.Povrede u vidu preloma
ključne kosti i potres mozga su obična teška tjelesna povreda, pa se u
konkretnom slučaju radi o povredama koje pojedinačno i u svom zbiru
predstavljaju običnu tešku tjelesnu povredu.  
U sudsko - medicinskom vještačenju Ki.br.104/03 od 01.10.2003.godine, vještak
dr Budimir Borovinić je, na osnovu medicinske dokumentacije na ime P. P.
konstatovao da je isti bio na liječenju na Hirurškom odjeljenju Vojne bolnice
u Meljinama zbog povreda zadobijenih u saobraćajnom udesu u vidu višestrukih
nagnječina glave, grudnog koša, lijeve šake i lijeve noge, a koje su nastale
udarom lijevom stranom tijela povrijeđenog o tvrdu ravnu podlogu u momentu
kada se njegovo tijelo nalazilo u zamahnutom stanju.Sve povrede su nastale
istovremeno i u vrlo kratkom vremenskom intervalu, jedna za drugom, i
pojedinačno, i u svom zbiru predstavljaju laku tjelesnu povredu.  
Iz otpusne liste na ime Stevović Ratka, vještak konstatuje da je ljekar hirurg
kod imenovanog konstatovao nagnječinu glave u čeonom predjelu  sa desne strane
i ogrebotinama kože, nagnječinu vrata sa ogrebotinom kože, nagnječinu grudnog
koša, nagnječinu obije potkoljenice sa ogrebotinama kože, a u pitanju su lake
tjelesne povrede.  
Vještak medicinske struke dr Kuliš Mihajlo na zapisniku pred istražnim sudijom
od 23.05.2003.godine, na osnovu izvještaja broj 250 koji glasi na ime B.M.,
konstatuje da nije rađena analiza mokraće na prisustvo alkohola, pa se na
osnovu analize krvi na prisustvo alkohola ne može utvrditi da li se B. M.
nalazio u fazi resorpcije ili eliminacije alkohola iz organizma u momentu
uzimanja uzorka za analizu.Od momenta nezgode do uzimanja krvi na prisustvo
alkohola prošlo je tri sata, a taj period daje mogućnost da se kaže da je u
momentu uzimanja uzorka za analizu ispitanik bio u pripitom stanju.Vodeći
računa o brzini eliminacjie alkohola iz organizma - od 0,10 do 0,15 promila na
1 sat sa dosta sigurnosti se može zaključiti da je u momentu nezgode B. M. u
krvi imao alkohol, da je ta koncentracija prelazila 0,50 promila i da se
nalazio najmanje u pripitom stanju.  
Vještak medicinske struke dr Kuliš Mihajlo, na zapisniku o saslušanju od
01.12.2008.godine je ostao kod svog nalaza i mišljenja datog u prethodnom
postupku pred istražnim sudijom, posebno pojašnjavajući da se osvrnuo na sve
elemente koji su važni za utvrđivanje koncentracije alkohola u krvi kod B. M.
u momentu saobraćajne nezgode, navodeći da nije rađena analiza alkohola u
mokraći, jer bi se jedino na taj način sa sigurnošću moglo utvrditi da li se
B. M. u momentu uzimanja uzorka za analizu, a to je bilo tri sata nakon
nezgode, nalazio u fazi resorpcije ili eliminacije alkohola.Imajući u vidu
podatak da je B.M. nakon nezgode sve vrijeme bio u bolnici i da nije
konzumirao alkohol, te činjenicu da se alkohol iz organizma eliminiše brzinom
od 0,10 - 0,15 promila na jedan sat, sa sigurnošću se može tvrditi da je B. M.
u momentu saobraćajne nezgode bio u pripitom stanju, odnosno da je
koncentracija alkohola u krvi bila preko 0,5 promila i da je ona maksimalno u
momentu nezgode iznosila oko 1 do 1,15 promila, što znači da je bio u pripitom
stanju.  
Na glavnom pretresu od 02.03.2010.godine, vještak medicinske struke dr Mihajlo
Kuliš je pojasnio da se tačna koncentracija alkohola u krvi u momentu
saobraćajne nezgode ne može utvrditi iz razloga što nije rađena analiza
prisustva alkohola u mokraći, te imajući u vidu činjenicu da je prošlo vrijeme
od 180 minuta od nezgode do uzimanja krvi na analizu.U izvještaju o izvršenoj
analizi navodi se da je utvrđena koncentracija aklohola od 0,85 promila kod B.
M.  nakon 180 minuta od nezgode te da je ljekar naveo da se nalazio u pripitom
stanju.Zbog nedostatka analize alkohola u mokraći ne može se utvrditi da li se
B.marko nalazio u fazi eliminacije ili fazi resorpcije alkohola iz
organizma.Na osnovu svih ovih podataka može se zaključiti da je koncentracija
alkohola  u krvi kod B. M. u momentu nezgode bila nešto preko 0,50 promila.  
Nalazom i mišljenjem Sudskomedicinskog odbora Medicinskog fakulteta Podgorica
od 8.6.2011.godine, te izjašnjenjem predstavnika navedenog Odbora na glavnom
pretresu, konstatovano je, na osnovu raspoložive medicinske dokumentacije, te
činjenica koje proizilaze iz dokaza u spisima predmeta, da je nalazom o
analizi alkohola u krvi kod optuženog B. M., a u vezi saobraćajne nezgode od
2.3.2003.godine, uzeta krv na analizu od istog dana 3.3.2003.godine, u 03,00
časova, i to 180 minuta nakon saobraćajne nezgode, kojom analizom je nađeno
kod istog 0,85 promila apsolutnog alkohola u krvi, pri kojoj koncentraciji se
većina ljudi nalazi u pripitom stanju. Utrđujući stepen alkoholisanosti
optuženog B. M. u vrijeme predmetne saobraćajne nezgode, vještaci
Sudskomedicinskog odbora su dali mišljenje, da utvrđivanje koncentracije
apsolutnog alkohola krvi optuženog B. M. nije urađeno na ispravan način jer je
krv za analizu uzeta samo u jednom vremenu, bez uzimanja i mokraće ili krvi u
drugom vremenskom intervalu, što bi bilo jedino ispravno. Po izjašnjenju
vještaka pri prethodno navedenoj činjenici ne može se sa sigurnošću odrediti
faza metabolizma alkohola u organizmu(resorpcija ili eliminacija), pa se ne
može vršiti matematičko preračunavanje i dobijanje tačne koncentracije
apsolutnog alkohola u vrijeme predmetnog događaja(saobraćajne nezgode ).
Komisija vještaka dalje konstatuje, cijeneći činjenicu da je od nezgode do
uzimanja krvi na analizu  proteklo  180 minuta, a da je optuženi B. M..završio
sa konzumiranjem alkoholnog pića, kako je i sam naveo u odbrani u 23,00
časova, te kako je  srednja vrijednost brzine eliminacije alkohola iz
organizma 0,15 gram promila/sat, to se po vještacima osnovano može
pretpostaviti da je minimalna koncentracija apsolutnog alkohola u krvi
optuženog B. M. u vrijeme predmetne saobraćajne nezgode iznosila 0,70 gram
promila,što klinički predstavlja pripito stanje.  
U nalazu i mišljenju Ki.br.104/03 od 01.09.2003.godine, vještak saobraćajne
struke B. R. konstatuje da se vozilo "Golf I" kretalo iz pravca Kotora desnom
kolovoznom trakom, brzinom od oko 68,1 km/h, a vozilo "Golf II" iz suprotnog
smjera "svojom" desnom kolovoznom trakom brzinom od oko 63,5 km/h.Vozila su se
približavala jedno drugom od oko 36,5 m/s ili 131,4 km/h.Opisane
karakretistike puta u uviđajnoj dokumentaciji su kao put po pravcu, pa su
navedena vozila mogla savladati konkretnu dionicu i pri većim vrijednostima
brzina od posjedovanih.Međutim, iz tragova zanošenja vozila "Golf I" , koji se
prostiru neposredno prije kontakta, može se zaključiti da se ovo vozilo
prethodno kretalo u putu zanošenja, a da je neposredno pred kontakt bilo u
putu vraćanja na desnu kolovoznu traku, o čemu svjedoči i položaj prednjih -
upravljačkih točkova u trenutku kontakta.Po desnoj strani kolovoza, na oko 1
metar od ivice, prostire se potporni zid na kojem nijesu nađeni tragovi
kontakta (prema uviđajnoj dokumentaciji), što pokazuje da vozilo "Golf I" nije
bitnije (naglo) napuštalo operativnu površinu kolovoza.Nadalje, u situacijama
koju opisuju svjedoci, većina vozača preduzima kočenje uz bočno pomjeranje
udesno, što vozač vozila "Golf I" nije činio.Sa druge strane, u vrijeme
nezgode bila je noć, pa i u slučaju postojanja krivine, realno se mogu uočiti
farovi ususretnog vozila na većem rastojanju.Ukoliko bi NN vozilo koje pretiče
drugo NN vozilo naglo skretalo - započinjalo preticanje na malom rastojanju,
onda vozač vozila " Golf I" ne bi imao prostorno - vremenskih mogućnosti za
bilo koju reakciju na takvu opasnost.Pored toga, ukoliko je vozilo "Golf I"
ispravilo putanju po "svojoj" desnoj kolovoznoj traci vozač ovoga vozila nije
imao razloga da više skreće ulijevo, prema lijevoj kolovoznoj traci.Gornja
analiza isključuje mogućnost destabilizacije vozila "Golf I" uticajem NN
vozila.Ova je nastupila iz individualnih razloga vozača, a vozač vozila "Golf
I" je u situaciji kada se njegovo vozilo našlo na lijevoj traci, sa
zakašnjenjem pokušao vratiti svoje vozilo na desnu kolovoznu traku, za svoj
smjer.Nakon analize svih pokazatelja nezgode ista je nastupila kao isključiva
posljedica propusta vozača vozila "Golf I" - B. M., koji iz individualnih
razloga nije imao upravljivost nad vozilom neposredno pred mimoilaženje sa
vozilo "Golf II" , koje se pravilno kretalo iz suprotnog smjera.Vozač vozila
"Golf  II" nije imao mogućnost da izbjegne nezgodu, kočenjem je neznatno
smanjio intezitet udara, pa u njegovim postupcima nema elemenata
doprinosa.Zbog gubitka upravljivosti nad vozilom od strane vozača vozila "Golf
I" isto je zatečeno u kretanju lijevom kolovoznom trakom koja služi za
kretanje vozila iz suprotnog smjera.  
Vještak saobraćajne struke Čarapić Goran u nalazu i mišljenju od
14.01.2005.godine konstatuje da je analizom materijalnih tragova iz spisa
pouzdano utvrđeno da je mjesto sudara bilo na lijevoj kolovoznoj traci na oko
1 metar od središnje linije, posmatrano prema H. N..Na sudarnu poziciju vozilo
"Golf I" je zahvatilo lijevu kolovoznu traku za oko 1 metar. dok je vozilo
"Golf II" bilo na svojoj desnoj kolovoznoj traci.Brzina kojom je voženo vozilo
"Golf II" neposredno prije početka tragova zanošenja bila je oko 70 km/h.Vozač
vozila "Golf II" vozio je svojom desnom kolovoznom trakom brzinom većom od
dozvoljene za naseljeno mjesto, a koja iznosi 60 km/h.Brzina kojom je voženo
vozilo "Golf I" neposredno prije početka tragova zanošenja bila je oko 69
km/h.Vozač vozila "Golf I" je zahvatio lijevu kolovoznu traku i time se našao
u poziciju fizičke prepreke nailazećem vozilu "Golf II" , što je imalo za
posljedicu fizički kontakt između vozila "Golf I" i vozila "Golf II" na
prostoru lijeve kolovozne trake smjera kretanja vozila "Golf I"  .Vozač vozila
"Golf I" vozio je svoje vozilo brzinom od oko 69 km/h, odnosno brzinom većom
od dozvoljene za naseljeno mjesto, a koja iznosi 60 km/h.Vozač vozila "Golf I"
je na osnovu tehničkih karakteristika puta i vozila pri brzini kretanja od oko
69 km/h imao sve tehničke mogućnosti da zadrži pravac kretanja i bezbjedno se
mimoiđe sa nailazećim vozilom "Golf II".Do usmjeravanja vozila ulijevo,
skretanja sa svog pravca i prelaska na suprotnu kolovoznu traku došlo je
usljed djelovanja vozača na točak upravljača.Na putanji kretanja vozila "Golf
I" prije sudara sa vozilom "Golf II" na kolovozu, čija je podloga u vrijeme
nezgode bila suva, nijesu nastali tragovi intezivnog kočenja, mada je isti
imao mogućnost da na putu izmicanja u dužini 36,47 metara, aktivira radnu
kočnicu, i brzinu do mjesta sudara smanji na oko 38,23 km/h čime bi i
posljedice ove nezgode bile znatno blaže.Ukoliko je postojalo ususretno NN
vozilo koje je zašlo na kolovoznu traku kojom se kretalo vozilo "Golf I" može
se reći da u takvoj saobraćajnoj situaciji skretanje ulijevo i zalaženje u put
vožnje ususretnom vozilu "Golf II" predstavlja pogrešnu procjenu vozača vozila
"Golf I" ili njegovu grešku u upravljanju.Nakon analize svih pokazatelja ove
nezgode, vještak nalazi da je ista nastupila kao posljedica propusta i
nedovoljne pažnje od strane vozača vozila "Golf I" koji je u fazi mimoilaženja
sa ususretnim vozilom "Golf II" zahvatio dio lijeve kolovozne trake i time
zašao u put vožnje nailazećem vozilu "Golf II".Brzina kojom se kritičnom
prilikom kretalo vozilo "Golf II" bila je veća od dozvoljene za oko 10 km/h, u
čemu se ogleda njegov doprinos za nastanak ove nezgode.Veća brzina vozila
"Golf II" (najmanje 70 km/h umjesto najviše 60 km/h koja je ograničena za
naseljeno mjesto) nije u uzročnoj vezi sa nastankom ove nezgode, ali je imala
uticaja na težinu posljedice.  
Sud je radi potpunijeg utvrđivanja činjeničnog stanja predmetne saobraćajne
nezgode, u prisustvu zastupnika optužbe, optuženog, predstavnika oštećene
porodice S. S., vještaka saobraćajne struke Vučeljić Đorđija, te svjedoka S.
R. i P..P uz prisustvo kriminalističkih tehničara, koji su sačinili skicu lica
mjesta, izvršio rekonstrukciju saobraćajne nezgode dana 03.04.2009.godine.  
U vrijeme rekonstrukcije postavljen je novi asfaltni zastor iste širine, u
lokalitetu saobraćajne nezgode, izvučena isprekidana središnja linija umjesto
pune, postavljena ulična rasvjeta sa lijeve strane kolovoza iz pravca Kotora,
koja ranije nije postojala, a sa iste strane urađen betonski trotoar, širine
1,50 metara do kojeg je zemljana površina, do drveta vidnog na fotoelaboratu
kao sastavnom dijelu zapisnika o rekonstrukciji (fotografija broj 4), dio
ispod trokuta za pristupne puteve je betonski, a bio je zemljani, iz pravca
Kotora sa desne strane čitavom dužinom vidnog polja oko 200 metara nalazi se
betonski zid, blago ukošen udesno, visine jednog metra, što je vidljivo na
fotografijama 3 i 4, a između navedenog betonskog zida i desne ivice kolovoza,
posmatrano iz istog pravca postoji rigola širine 50 cm, a ograničenje brzine i
iz jednog i iz drugog pravca u lokalitetu nezgode je 50 km/h.Optuženi na licu
mjesta nije mogao opredijeljeno pokazati mjesto kontakta sa vozilom iz
suprotnog pravca.Svjedok P. P.je pokazao, po njegovom sjećanju i zapažanju,
mjesto kontakta koje je na skici od 02.03.2003.godine označeno pod brojem
10.Svjedok S. R. nije mogao opredijeljeno pokazati sudu mjesto kontakta između
vozila.Uviđajem sud je konstatovao vidno polje od središnjeg radijusa krivina
iz jednog i drugog pravca, gdje se kolovoz prostire po pravcu, i da je dužina
vidnog polja 206,50 metara.Kako nijesu bile sporne konstatacije i oznake iz
skice lica mjesta od 02.03.2003.godine, to je uz saglasnost stranaka
izostavljeno postavljanje vozila koja su učestvovala u saobraćajnoj nezgodi,
na pozicije predstavljene skicom lica mjesta izvršenog uviđaja.Optuženi je i u
vrijeme rekonstrukcije ponovio svoj stav da je vozilo koje mu je dolazilo iz
suprotnog smjera imalo upaljena duga svijetla, da je vršilo preticanje vozila
ispred sebe, da je radi izbjegavanja direktnog sudara sa tim vozilom bježao sa
svojim vozilom ulijevo, te da se ne sjeća šta se dalje dogodilo.Radnje
preduzete prilikom vršenja rekonstrukcije predstavljenje su skicom lica mjesta
i fotoelaboratom.  
Uvidom u priložene fotografije (iste je predložila odbrana) ne može se
utvrditi u kojem vremenskom periodu su snimljene, ali se zaključuje da su
nastale prije rekonstrukcije, što se konstatuje na osnovu činjenice da kolovoz
nije sa betonskom stazom sa desne strane iz pravca Herceg Novog i uličnom
rasvjetom, kao u vrijeme rekonstrukcije.Na fotografijama je vidno da je iz
pravca Kotora ograničenje brzine 50 km/h, a iz suprotnog pravca 40 km/h.  
Vještak saobraćajne struke Vučeljić Đorđije u nalazu datom nakon izvršene
rekonstrukcije od 19.05.2009.godine, imajući u vidu mjesto i način kontakta
konstatuje da je dinamički dio nezgode imao sljedeći tok: vozač vozila "Golf
I" , poslije izlaska iz blage desne krivine iz pravca Kotora u pravcu Herceg
Novog, nakon prelaznice iz dijela krivine na pravi dio kolovoza i zauzimanja
položaja na desnoj kolovoznoj traci - uzdužnom osom vozila paralelnoj sa
uzdužnom osom puta usmjerava vozilo prema lijevoj strani kolovoza pod uglom od
oko 40° , pri čemu, zbog naglog usmjeravanja vozila ulijevo, vozilo ostavlja
na sredini kolovoza dva vidljiva traga zanošenja međusobno udaljena oko 5,00
(m), nakon čega vozilo "Golf I" , bez daljeg uticaja vozača, gubi horizontalnu
stabilnost i na kraju tragova zanošenja, izloženo prednjim desnim bokom ulazi
direktno u putanju vozila "Golf II" , koje se pravilno kretalo iz suprotnog
smjera svojom kolovoznom trakom (od Herceg Novog u pravcu Kotora), kada je
došlo do kontakta i do povređivanja svih učesnika nezgode.U trenutku
aktiviranja radne kočnice, brzina vozila "Golf II" iznosila je 72 km/h, dok je
brzina vozila "Golf I" neposredno prije prvog traga zanošenja iznosila 69
km/h.Zaustavni put vozila "Golf II" , koje se kretalo pravilno desnom
kolovoznom trakom po suvom kolovozu iznosio bi 45,38 metara, a vrijeme
zaustavljanja trajalo bi 3,60 sekundi.Vozač vozila "Golf II" je aktivirao
radnu kočnicu kada je od mjesta kontakta bio udaljen 30,38 metara, pa pri
posjedovanoj brzini nije imao uslova da kočenjem zaustavi vozilo prije mjesta
kontakta, jer bi dužina zaustavnog puta bila veća od rastojanja sa koga je
reagovao na kočnicu.Vozilo "Golf II" zaustavilo bi se sa rastojanja od 30,38
metara da se kretalo brzinom od 54,45 km/h.Međutim, i u takvoj saobraćajnoj
situaciji, kontakt ne bi bio izbjegnut, bez obzira na brzinu kretanja vozila
"Golf II" , jer je vozilo "Golf I" bilo u pokretu, nekočeno i usmjereno prema
liniji kretanja vozila "Golf II" čiji je vozač u vrlo kratkom vremenskom
intervalu aktiviranjem radne kočnice pokušao da izbjegne kontakt.Pri brzini
vozila "Golf I" koja je prije početka tragova zanošenja iznosila oko 19,22
(m/s), tragovi zanošenja sa skretanjem prema lijevoj kolovoznoj traci počinju
na rastojanju od 6,00 (m) prije mjesta kontakta, koje rastojanje je vozilo
prešlo za vrijeme od 0,31 sekundu.Za to vrijeme vozilo "Golf II" bilo je
udaljeno od mjesta kontakta 15,89 metara.Iz prethodne analize može se
konstatovati da je vozač vozila "Golf II" bio na rastojanju od oko 16 metara
od mjesta kontakta, u momentu kada je vozilo "Golf I" bilo na početku prvog
traga zanošenja.To znači da je reakcija vozača vozila "Golf II" bila ispravna
i pravovremena.U "normalnim" uslovima, izmicanje vozila u lijevu stranu, na
prostor lijeve kolovozne trake namijenjene za kretanje vozila iz suprotnog
smjera, vozaču vozila "Golf I" pri posjedovanoj brzini, bio bi potreban put
izmicanja od 43,44 metra, a vrijeme izmicanja bi bilo 2,26 sekundi, što znači
da je vozač vozila "Golf I" imao prostorno - vremenskih uslova da zadrži
vozilo na svojoj kolovoznoj traci.U analizi koja je prostor i vrijeme svela na
međusobno rastojanje između vozila "Golf I" i vozila "Golf II" neposredno
prije kontakta na vrijednost koja nije bila veća od 21,89 metara uz činjenicu
da vozač vozila "Golf I" nije smanjivao brzinu, proizilazi da u tom
međuprostoru nema mjesta za NN vozilo, koje je, navodno, preticalo vozilo
"Golf II" , a pogotovo ne za preticanje nekog drugog NN vozila koje se kretalo
ispred vozila "Golf II" , jer za radnju preticanja jednostavno nije bilo
mjesta.Ova konstatacija se temelji na položaju tragova zanošenja vozila "Golf
I" koji ukazuju na naglo skretanje upravljača ulijevo i prelazak vozila na
lijevu kolovoznu traku za oko 1-1,50 metara, ulazeći direktno u putanju
kretanja vozila "Golf II" .Kontakt je jedino mogao biti izbjegnut, čak i pri
posjedovanim brzinama oba vozila, pod uslovom da je vozač vozila "Golf I"
zadržao vozilo na desnoj kolovoznoj traci, jer se isto prije početka tragova
zanošenja već nalazilo  čitavim gabaritima na svojoj kolovoznoj traci, pa bi
se mimoilaženje izvršilo bezbjedno.Na osnovu naprijed navedenih stavova i
dobijenih rezultata, vještak je mišljenja da je opasna situacija stvorena na
način što je vozač vozila "Golf I" , koji je poslije izlaska iz desne krivine,
brzinom koju nije mogao da kontroliše, usmjerio vozilo ulijevo usljed čega je
nastupila horizontalna destabilizacija vozila, pa je prelaskom na lijevu
kolovoznu traku ušao direktno u putanju kretanja vozila koje se kretalo
pravilno iz suprotnog smjera.U opisanim uslovima, došlo je do kontakta prednje
desne bočne strane vozila "Golf I" sa prednjim više desnim dijelom vozila
"Golf II" , poslije čega su se vozila međusobno odbila i horizontalno
rotirala, a zatim zaustavila u zatečenim pozicijama.Ovakav način upravljanja
vozilom od strane vozača vozila "Golf I" posljedica je trenutnog psiho -
fizičkog stanja, koje je uslovilo grešku u upravljanju i predstavlja osnovni i
jedini uzrok nastanka nezgode.Kod vozača vozila "Golf II" nema elemenata koji
bi bili u uzročnoj vezi sa nastankom predmetne saobraćajne nezgode, jer da se
kretao i brzinom izbjegavanja koja je približno jednaka brzini ograničenja do
kontakta bi došlo.Sa saobraćajno - tehničkog aspetka, postojeća nezgoda ne
može se dovesti u vezu sa bilo kojim NN vozilom koje se, eventualno, kretalo
iz suprotnog smjera po kolovoznoj traci po kojoj se kretalo vozilo "Golf I" ,
te da je vozač vozila "Golf I" zbog toga bio prinuđen da "bježi" lijevo u
cilju izbjegavanja kontakta, jer za takvu mogućnost nije bilo ni vremena ni
prostora.  
Vještak saobraćajne struke Đorđije Vučeljić je na pismene prigovore odbrane na
dati nalaz, dao pismeni odgovor dana 06.11.2009.godine, kada je konstatovao da
se prigovor vezan za brzinu ograničenja ne odnosi na vještaka saobraćajne
struke, jer je vještak koristio podatke iz uviđajne
dokumentacije.Kvalifikacija prekoračenja brzine je pravno pitanje, dok je
vještak utvrdio samo njenu vrijednost.Stav vještaka po pitanju sposobnosti
vozača za sigurno upravljanje vozilom stvar je struke kojom se vještak bavi u
dijelu uslova koje vozači moraju da ispune za upravljanje vozilom.Vozač, kao
jedan od tri osnovna faktora bezbjednosti, ne smije da upravlja vozilom u
saobraćaju na putu, niti da otpočne da upravlja ako je pod dejstvom
alkohola.Koncentraciju alkohola u organizmu ne utvrđuje vještak saobraćajne
struke, već konstatuje manifestne osobine utvđene koncentracije i dovodi ih u
direktnu vezu sa nezgodom.U konkretnom slučaju, kroz vremensko - prostornu
analizu, vještak je utvrdio da na strani drugih učesnika u saobraćaju, puta i
vozila kojim je upravljao vozač B.M. nije bilo uticaja na izazivanje opasne
situacije koja je pretvorena u nezgodu.Zbog utvrđene koncentracije alkohola
pri kojoj vozač vozila "Golf I" nije smio da otpočne upravljanje vozilom,
vještak je konstatovao da je, upravo, vozač vozila "Golf I" , bez preduzimanja
bilo koje radnje kojom bi kontakt, eventualno, mogao biti izbjegnut, svojim
postupkom stvorio opasnu situaciju koja se pretvorila u nezgodu (čeoni sudar
na kolovoznoj traci namijenjenoj za kretanje vozila iz suprotnog smjera), jer
je neposredno prije nastanka nezgode bio u takvom psiho - fizičkom stanju u
kome nije bio sposoban da sigurno upravlja vozilom.Kategorizacija manifestnih
osobina alkoholisanosti dio je saobraćajne psihologije koju vještak
saobraćajne struke mora da poznaje, dok njene uzroke, medicinske aspekte i
način utvrđivanja (proračuna) na osnovu parametara medicinske struke, utvrđuju
vještaci medicinske struke, i taj dio vještak saobraćajne struke nije
tretirao.Vještak je na osnovu materijalnih tragova i zaustavljene pozicije
vozila uspostavio korelaciju u smislu da je vozilo poslije kontakta zadržalo
prvobitno usmjerenje prema lijevoj kolovoznoj traci i da se zaustavilo pod
uglom od oko 45° , što u fizičkom smislu predstavlja rotaciju, jer ista ne
mora zatvoriti krug od 360° - to je primjena kategorija koje tretira fizika
pri elastičnim kontaktima, jer su oba vozila bila u pokretu.Radnja preticanja,
kao najsloženija radnja u saobraćaju, zahtijeva, sama po sebi, veoma dug put
preticanja koji je uslovljen, pored tehničkih faktora, vrijednostima brzine
preticanog, pretičućeg i brzine vozila koje dolazi u susret.Pošto se međusobno
rastojanje između vozila "Golf I" i "Golf II" neposredno prije kontakta svelo
na vrijednost koja nije bila veća od 21,89 metara uz činjenicu da vozač vozila
"Golf I" nije smanjivao brzinu, onda je vještak konstatovao da u tom
međuprostoru nema mjesta za NN vozilo, koje je navodno preticalo vozilo "Golf
II", a pogotovo ne za preticanje nekog drugog NN vozila koje se kretalo ispred
vozila "Golf II" , jer za radnju preticanja jednostavno nije bilo mjesta, i na
koji način je vještak radnju preticanja analitički eliminisao, kao i
izračunavanje puta i brzine preticanja nekog NN vozila.Na tim pretpostavkama
analiza se nije mogla raditi.  
Na glavnom pretresu od 25.05.2010.godine, vještaci saobraćajne struke Vučeljić
Đorđije i Čarapić Goran usaglasili su svoje nalaze na način što je vještak
Čarapić Goran pojasnio da su ova dva nalaza u suštini identična, te da nema
bitnih razlika kada je u pitanju uzrok i tok saobraćajne nezgode.Vještak
Čarapić Goran je u svom nalazu, uzimajući u obzir uviđajnu dokumentacjiu,
stavio da je ograničenje brzine za naseljeno mjesto 60 km/h, u prigovoru
branioca optuženog konstatovano da je ograničenje brzine na toj dionici puta
40 km/h, dok je u nalazu vještaka Đorđija Vučeljića konstatovano ograničenje
brzine od 50 km/h.Brzina kretanja ova dva vozila, učesnika saobraćajne
nezgode, i u jednom i u drugom nalazu su skoro identična.Prosječna brzina
kretanja vozila "Golf II" , prema nalazu vještaka Vučeljića je oko 72 km/h,
dok je u nalazu vještaka Čarapića 70 km/h, koja razlika nema nikakvog uticaja
na uzrok i tok saobraćajne nezgode, te vještak Čarapić u cjelosti prihvata da
je brzina vozila "Golf II" bila 72 km/h, kako je to utvrđeno u nalazu vještaka
Vučeljića.Brzina vozila "Golf I" je i prema nalazu vještaka Vučeljića i prema
nalazu vještaka Čarapića bila 69 km/h, pa tu nema nikave razlike.Vještak
Čarapić je utvrdio da se mjesto kontakta nalazi udaljeno 1 metar od uzdužne
središnje linije koja dijeli kolovoz na dvije kolovozne trake posmatrano prema
Herceg Novom, što je i smjer kretanja vozila "Golf I" .Vještak Vučeljić je
konstatovao da je mjesto kontakta na 1-1,5 metara uzdužne linije koja dijeli
kovoloz na dvije kolovozne trake, pri čemu ova razlika nije od presudnog
značaja za konačno mišljenje vještaka saobraćajne struke, jer se saobraćajna
nezgoda dogodila na kolovoznoj traci smjera kretanja vozila "Golf II" Do ove
razlike je došlo iz razloga što postoji više modela i formula koji se koriste
za utvrđivanje puta izmicanja, pa je vještak Čarapić  koristio jedan model,
dok je vještak Vučeljić u toj formuli uvrstio i vrijeme reakcije vozača na
točak upravljača koje je iznosilo 0,3 sekunde, što vještak Čarapić nije uradio
u svom nalazu.Takođe, vještak Vučeljić je uzeo u svom nalazu za bočno ubrzanje
- proklizavanje koeficijent 0,6 , dok je vještak Čarapić uzeo 0,65.Postoji
razlika i u putu izmicanja, pa je kod vještaka Vučeljića 43,4 metra, a kod
vještaka Čarapića 36,47 metara.Ukoliko bi se ti koeficijenti uzeli, tada bi
se, po vještaku Čarapiću, sa sigurnošću moglo utvrditi da je put izmicanja bio
oko 40 metara, ali ni to nije od presudnog značaja za uzrokovanje ove nezgode.
Svi vozači, po pravilu, ukoliko postoji ususretno vozilo, reaguju na kočioni
sistem i usmjeravanje vozila udesno.Nemoguće je, kao što je to u svom nalazu
naveo vještak Vučeljić, da je vozilo NN remetilo putanju kretanja vozila "Golf
I" i iz kojeg razloga je vještak Čarapić prihvatio nalaz vještaka Vučeljića.  
U odnosu na izjašnjenje vještaka Čarapić Gorana, vještak Vučeljić Đorđije je
pojasnio je do razlike u konačnom putu izmicanja došlo zbog razlike u
primjenjenim koeficijentima sa različitim metodološkim postupkom.Ova razlika
je tolerantna jer iznosi 5℅, a u svakoj formuli postoji greška od 5% do 10% ,
posebno kada se uzmu u obzir vrijednosti iza decimalne zapete.Konačno, vještak
je u svemu ostao i kod svog nalaza i kod izjašnjenja koje na glavnom pretresu
dao vještak Čarapić.Izjašnjavajući se na pitanje branioca optuženog, vještak
Čarapić je pojasnio da ukoliko bi postojalo ograničenje brzine od 40 km/h ,
posmatrano za smjer kretanja vozila "Golf II" , tada bi isti imao mogućnost
zaustavljanja svog vozila prije mjesta kontakta, ali se ne može pouzdano
izjasniti da li bi došlo do kontakta u nedostatku intezivnog kočenja vozila
"Golf I".Vještak Vučeljić se u potpunosti složio sa izjašnjenjem vještaka
Čarapića.Na dalje pitanje branioca, vještak Vučeljić je pojasnio da s obzirom
na to da su izračunate brzine oba vozila koje su u tzv.elastičnom sudaru, koji
postoji kada su oba vozila u pokretu, brzine se međusobno sabiraju, što znači
da je sabrana konkretna brzina bila iznad 100 km/h, zbog čega su i posljedice
tako velike.Da li bi posljedice bile manje, čak i pod objektivnom
pretpostavkom da se vozilo "Golf II" zaustavilo na svojoj kolovoznoj traci, na
kojoj je i došlo do kontakta, takođe je objektivna pretpostavka, ali sada
vezana za činjenicu da vozilo "Golf I" nije kočilo prije kontakta, ali se ne
može isključiti da bi do kontakta došlo, niti se vrste posljedice u takvoj
situaciji mogu predvidjeti.Vještak Čarapić je saglasan sa izjašnjenjem
vještaka Vučeljića, dodajući da u slučaju da se vozilo "Golf II" kretalo
brzinom od 40 km/h, tada bi materijalna šteta na vozilu bila manja, ali
posljedice te saobraćajne nezgode i pored svih analiza ne bi se mogle
utvrditi.Nadalje, vještak Čarapić Goran je pojasnio da su na skici lica mjesta
evidentirani tragovi zanošenja vozila "Golf I" , a da bi se ti tragovi ocrtali
na suvom kolovozu, vozač vozila "Golf I" morao je izvršiti jak "manevar"
ulijevo, u suprotnom, prilikom izmicanja vozila bez evidentiranja ovih tragova
to nije moguće.Sve ukazuje na činjenicu da je vozač vozila "Golf I" vršio
naglo skretanje ulijevo.U cjelosti je prihvatio izjašnjenje vještaka Vučeljića
da se sudar desio pod uglom od 40°, kako je to ovaj vještak konstatovano u
svom nalazu.Manevar desno, kao što je dato u prigovoru, pa vraćanje ulijevo je
nemoguće za konkretnu saobraćajnu situaciju, jer put kojim bi vozilo išlo
desno prema potpornom zidu, kako navodi odbrana, je nemoguće, jer bi na putu i
desnom kolovoznom trakom vraćanje ulijevo i do mjesta kontakta sigurno i na
suvom kolovozu postojali tragovi, a što nije u konkretnom
slučaju.Izjašnjavajući se na konstataciju iz svog nalaza, a na mogućnost
postojanja ususretnog vozila, vještak Čarapić Goran je pojasnio da je u svom
nalazu konstatovao da i ukoliko je postojalo NN vozilo, kao što je to izjavio
svjedok, tada je reakcija vozača vozila "Golf I" bila pogrešna u procjeni i
neadekvatna reakcija na nailazak tog vozila.Dakle, postojanje NN vozila nema
uticaja na uzrokovanje ove nezgode.Skretanje ulijevo vozila "Golf I" kada
postoji neko vozilo koje se kreće njegovom kolovoznom trakom i skretanje na
suprotnu kolovoznu traku kada ne postoji prostorno - vremenska mogućnost je
bila pogrešna procjena vozača vozila "Golf I" .Širina kolovoza na mjestu
nezgode je 7,2 metra, ako se uzme prosječna širina vozila 1,67 metra, tada je
ukupna širina tih vozila oko 5 metara.Međutim, vozilo "Golf II" se kretalo
svojom desnom kolovoznom trakom, sredinom tog kolovoza i u takvim saobraćajnim
situacijama sa pretpostavkom da se vozilo "Golf I" takođe kretalo sredinom
svoje desne kolovozne trake nije moguće mimoilaženje ova 3 vozila na ovom
putu.Širina kolovoza ne dozvoljava bezbjedan razmak mimoilaženja ovih NN
vozila ili preticanje.Vještak Vučeljić Đorđije se na ovu okolnost izjasnio u
svom dopunskom nalazu nakon rekonstrukcije, pa je saglasan sa izjašnjenjem
vještaka Čarapić Gorana na glavnom pretresu.  
Iz izvoda iz KE MUP-a - OB Kotor, broj 6302-245/03-2402 od 29.07.2003.godine
na ime optuženog B.M., sud je utvrdio da isti ranije nije osuđivan.  
Cijeneći navode optužbe, odbranu optuženog, te sve provedene dokaze, sud je
nesumnjivo utvrdio da je optuženi B. M. izvršio krivično djelo - teško djelo
protiv bezbjednosti javnog saobraćaja iz člana 348 stav 2 u vezi člana 339
stav 1 Krivičnog zakonika, kako je to činjenično bliže opisano u izreci
presude.  
Na osnovu uviđajne dokumentacije, zapisnika o rekonstrukciji, nalaza i
mišljenja vještaka saobraćajne struke Brnović Rajka, Čarapić Gorana i Đorđija
Vučeljića, te usaglašenih nalaza vještaka Čarapić Gorana i Đorđija Vučeljića
na glavnom pretresu, nalaza i mišljenja vještaka medicinske struke dr Kuliš
Mihajla, izjašnjenje ovog vještaka na glavnim pretresima o alkoholisanosti
optuženog B.M. u vrijeme saobraćajne nezgode, te nalaza i mišljenja
Sudskomedicinskog odbora Medicinskog fakulteta Podgorica o alkoholisanosti
optuženog B. M. u vrijeme saobraćajne nezgode, te nalaza i mišljenja  vještaka
medicinske struke dr Budimira Borovinića u odnosu na povrede oštećenih,  koje
dokaze je sud prihvatio kao uvjerljive, međusobno saglasne, a nalaze vještaka
stručne i objektivne, date saglasno pravilima struke i nauke, nesumnjivo je
utvrđeno da je optuženi B. M. u predmetnom događaju nepridržavajući se
saobraćajnih propisa iz člana 41 stav 1 i člana 164 stav 1 ZOOBS-a na putevima
ugrozio saobraćaj i doveo u opasnost život i zdravlje ljudi, usljed čega je
oštećeni M.B. zadobio tešku tjelesnu povredu, oštećeni P. P.i S. R. lake
tjelesne povrede, dok je kod oštećenog S. M. od posljedica povreda zadobijenih
u saobraćajnoj nezgodi nastupila smrt.  
Optuženi B. M. u toku postupka nije sporio da je neposredno prije saobraćajne
nezgode konzumirao određenu količinu alkohola, što je potvrdio i svjedok
P.P.navodeći da je na večeri sjedio blizu optuženog  i da mu je isti rekao da
je popio dva viskija sa ledom zbog zdravice, iako ne smije da konzumira
alkohol jer pije tablete.Sud je, na osnovu nalaza i mišljenja vještaka
medicinske struke dr Kuliš Mahajla, nalaza i mišljenja Sudskomedicinskog
odbora Medicinskog fakulteta Podgorica, te izjašnjanja na glavnim pretresu
vještaka dr Kuliš Mihajla i predstavnika Komisije vještaka Sudskomedicinskog
odbora dr Dragane Čukić utvrdio da je optuženi B.M. u vrijeme saobraćajne
nezgode upravljao sa vozilom, kako je to činjenično opisano u izreci presude,
pri koncentaciji od 0,70 gram promila apsolutnog alkohola u krvi,  što znači
da se optuženi nalazio u pripitom stanju, na koji način je postupao protivno
odredbi člana 164 ZOOBS- a na putevima, kojom odredbom je propisano da vozač
ne smije da upravlja vozilom u saobraćaju na putu, ni da počne da upravlja
vozilom ako je pod dejstvom alkohola.  
Sud je razjašnjavajući činjenicu koncentracije alkohola u krvi kod optuženog,
u vrijeme saobraćajne nezgode, nesumnjivo utvrdio nalazom Komisije vještaka
Sudskomedicinskog odbora Medicinskog fakulteta Podgorica, koji nalaz je po
ocjeni suda, dat saglasno pravilima struke i nauke i koji sud prihvata, da je
optuženi u vrijeme saobraćajne nezgode upravljao vozilom pri koncentraciji od
0,70 gram promila apsolutnog alkohola u krvi. Nalazom Sudskomedicinskog odbora
Medicinskog fakulteta Podgorica, je decidno konstatovano, da se osnovano može
pretpostaviti da je  minimalna koncentracija apsolutnog alkohola u krvi B.M. u
vrijeme predmetne saobraćajne nezgode iznosila 0,70 grama promila, što
klinički prestavlja pripito stanje. Ovakav nalaz, Sudskomedicinskog odbora, je
za sud u potpunosti jasan i određen, jer je nalazom data minimalna
koncentracija apsolutnog alkohola u krvi kod optuženog B. M. u vrijeme
predmetne saobraćajne nezgode. Uostalom, nalaz Sudskomedicinskog odbora, po
ocjeni suda, nije u suprotnosti sa nalazom i mišljenjem vještaka dr Kuliš
Mihajla, koji je u nalazu i svom izjašnjenju na pretresu konstatovao da je
koncentracija apsolutnog alkohola u krvi kod optuženog B. M. u vrijeme
saobraćajne nezgode iznosila preko 0,50 promila. Sa ovih razloga, po ocjeni
suda, ne stoji primjedba branioca optuženog, da sud nije na nesumnjiv način
utvrdio da je optuženi B. M., kritične prilike upravljao motornim vozilom u
pripitom stanju.Tvrdnja odbrane da je Sudskomedicinski obor u svom nalazu i
mišljenju konstatovao da se "osnovano može pretpostaviti minimalna
koncentracija apsolutnog alkohola u krvi kod optuženog", što  po odbrani kada
je u pitanju sumnja u određenu činjenicu, treba cijeniti u korist optuženog,
po ocjeni suda, ne stoji sa razloga što je Sudskomedicinski odbor u svom datom
mišljenju jasan, da je utvrđena koncentracija od 0,70 gram promila apsolutnog
alkohola u krvi kod optuženog B. M. u vrijeme saobraćajne nezgode, minimalna
koncentracija. Kada se nalaz i mišljenje vještaka Sudskomedicinskog odbora
dovede u vezu sa nalazom, mišljenjem i izjašnjenjem vještaka dr Kuliš Mihajla,
nesumnjiv je zaključak da je optuženi B. M. u vrijeme saobraćajne nezgode
upravljao vozilom pri koncentraciji od 0,70 gram promila apsolutnog alkohola u
krvi, kako je to utvrdio Sudskomedicinski odbor u svom nalazu i mišljenju, jer
i vještak dr Kuliš Mihajlo se izjasnio da je ta koncentracija bila preko  0,50
gram promila apsolutnog alkohola u krvi kod optuženog u vrijeme nezgode.Pri
ovim činjenicama ne stoje ni navodi odbrane da se u konkretnom slučaju radi o
blažem krivičnom djelu koje se optuženom stavlja na teret.  
Na osnovu uviđajne dokumentacije, sud je utvrdio da se predmetna saobraćajna
nezgoda dogodila dana, u vremenu, i na mjestu, kako je to činjenično opisano u
izreci presude.Iz nalaza i mišljenja vještaka saobraćajne struke Čarapić
Gorana i Vučeljić Đorđija, te usaglašenih nalaza ovih vještaka, sud je utvrdio
da je saobraćajna nezgoda nastupila kao posljedica propusta i nedovoljne
pažnje  od stane optuženog B. M..Naime, optuženi B. M. je stvorio opasnu
situaciju, na način što je sa vozilom sa kojim je upravljao prešao  na lijevu
kolovoznu traku i  ušao direktno u putanju kretanja vozila "Golf II" , kojim
je upravljao oštećeni S. M., a koje vozilo se kretalo pravilno iz suprotnog
smjera, pri čemu je došlo do kontakta prednje desne bočne strane vozila "Golf
I" sa prednjim više desnim dijelom vozila "Golf II" .Postupajući na ovaj
način, optuženi B. M. je postupio protivno odredbi člana 41 stav 1 ZOOBS-a na
putevima, koja odredba obavezuje vozače da se kreću desnom stranom kolovoza u
smjeru kretanja.  
Odbrana navodi, da se ne može ignorisati činjenica da je optuženi B. M. imao
prepreku na putu u vidu trećeg NN vozila koje mu je išlo u susret i koje je
preticalo vozilo „Golf II“ , a s obzirom na to da  se sa desne strane kolovoza
nalazio zid visine skoro 1 metar, pa je optuženi  imao mogućnosti ili da se
direktno sudari sa NN vozilom, ili da djelimično zauzme dio lijeve kolovozne
trake.Po odbrani, optuženi se odlučio za ovu drugu mogućnost, procjenjujući da
je povoljnija, posebno imajući u vidu da širina kolovoza iznosi 7,20 metara,
da su sva tri vozila ukupne širine oko 5 metara, što znači da je bilo osnova
za bezbjedno mimoilaženje, pod uslovom da se vozilo oštećenog S. M. kretalo
bliže svojoj desnoj ivici i da je poštovao ograničenje brzine od 40 km/h, što
po odbrani mijenja  uzročnost nastanka nezgode, a samim tim i doprinos
oštećenog, jer bi iz toga proizilazilo da se oštećeni kretao skoro dvostruko
većom brzinom od dozvoljene, a da se kretao u granicama dozvoljene brzine,
treće vozilo bi imalo prostorno – vremenskih mogućnosti da završi radnju
preticanja i vrati se u svoju kolovoznu traku, pa do nezgode ne bi došlo.  
Cijeneći navode optužbe i odbrane, i dovodeći ih u međusobnu i u vezu sa
provedenim dokazima na glavnom pretresu, i činjenicama koje iz tih dokaza
proizilaze sud je utvrdio da su u cjelosti dokazani navodi optužbe da je
optuženi B. M. izvršio krivično djelo kako je to činjenično opisano i pravno
kvalifikovano u izreci presude. Navode odbrane sud nije prihvatio jer ti
navodi nijesu potvrđeni i nemaju svoje uporište u činjenicama koje proizilaze
iz provedenih dokaza.  
Naime, vještaci saobraćajne struke Čarapić Goran i Vučeljić Đorđije su u
potpunosti isključili mogućnost da se saobraćajna nezgoda mogla desiti u vezi
sa NN vozilom koje se, eventualno, kretalo iz suprotnog smjera po kolovoznoj
traci kojom se kretao optuženi B. M., te da je zbog toga optuženi bio prinuđen
da „bježi“ lijevo u cilju izbjegavanja kontakta, jer za takvu mogućnost nije
bilo ni vremena ni prostora. Vještaci su pojasnili da međusobno rastojanje
između vozila "Golf I" i "Golf II" neposredno prije kontakta nije bilo veće od
21,89 metara, da optuženi nije smanjivao brzinu, i da u tom međuprostoru nije
bilo mjesta za NN vozilo, koje je navodno preticalo vozilo "Golf II" , a
pogotovo ne za preticanje nekog drugog NN vozila koje se kretalo ispred vozila
"Golf II" , jer za radnju preticanja jednostavno nije bilo mjesta,
pojašnjavajući da radnja preticanja, kao najsloženija radnja u saobraćaju,
zahtijeva, sama po sebi, veoma dug put preticanja koji je uslovljen, pored
tehničkih faktora, vrijednostima brzine preticanog, pretičućeg i brzine vozila
koje dolazi u susret.Imajući u vidu da se oštećeni kretao sredinom svoje desne
kolovozne trake, sa pretpostavkom da se i optuženi, takođe, kretao sredinom
svoje desne kolovozne trake, mimoilaženje ova 3 vozila ne bi bilo
bezbjedno.Bezbjedno mimoilaženje ni radnju preticanja ne dozvoljava širina
kolovoza na mjestu nezgode koja iznosi 7,2 metra, a ako se uzme prosječna
širina vozila od 1,67 metra, tada je ukupna širina tih vozila oko 5 metara.Kod
prednje utvrđenog, sud nije prihvatio iskaz svjedoka P. P. u dijelu kada
navodi da im je, nakon što su izašli iz jedne krivine, iz pravca N.N. u susret
išlo vozilo koje je preticalo drugo vozilo, te da je zbog tog preticanja
zahvatilo njihovu traku.Ovakav iskaz svjedoka sud je cijenio kao sračunato dat
da pomogne optuženom u postupku i učini vjerovatnom njegovu odbranu.Nadalje,
izvršenom rekonstrukcijom sud je utvrdio da je ograničenje brzine i iz jednog
i iz drugog pravca u lokalitetu nezgode 50 km/h. Vještak Đorđije Vučeljić je
utvrdio da se vozilo „Golf I“ kretalo brzinom od 69 km/h, dok se vozilo „Golf
II“ kretalo brzinom od 72 km/h , sa čime se složio i vještak Čarapić Goran.Po
vještacima, prelazak optuženog B. M. na kolovoznu traku kojom se kretao
oštećeni S. M. iz suprotnog smjera analitički nema osnova na način kako to
odbrana predstavlja, bez obzira na brzinu kretanja, jer je oštećeni pravilno
upravljao vozilom svojom kolovoznom trakom i preduzeo sve radnje u cilju
izbjegavanja kontakta, u čemu nije uspio, iz razloga što je optuženi ušao u
njegovu putanju kretanja bez smanjivanja brzine i bez preduzimanja bilo koje
radnje kojom bi kontakt, eventualno, mogao izbjegnuti.Kod oštećenog nema
elemenata koji bi bili u uzročnoj vezi sa nastankom predmetne saobraćajne
nezgode, jer i da se kretao brzinom izbjegavanja, koja je približno jednaka
brzini ograničenja do kontakta bi došlo.  
Da odbrana optuženog, da je zbog vozila koje je vršilo preticanje iz suprotnog
smjera, vozilom skrenuo ulijevo kako bi izbjegao direktni sudar sa tim vozilom
nije prihvatljiva, pored izjašnjenja vještaka saobraćajne struke na tu
okolnost, potvrđuje iskaz svjedoka S. R.koji kaže: "prije udara vozilo sa
kojim  je upravljao B. M. se kretalo lijevo-desno, u kom trenutku nije vidio
ni jedno vozilo na kolovozu iz suprotnog pravca" . Imajući u vidu da se put po
pravcu u lokalitetu nezgode, kako je to utvrđeno rekonstrukcijom, prostire u
dužini od 206,50 metara bilo bi nelogično da svjedok S. R. ne vidi vozilo,
koje po navodima odbrane optuženog vrši preticanje iz suprotnog smjera i sa
upaljenim dugim svijetlima.I svjedok P. P. u svom iskazu pred istražnim
sudijom navodi da se sjeća da im je nakon izlaska iz jedne krivine iz
suprotnog smjera naišlo jedno vozilo koje je preticalo, da je optuženi B. sa
vozilom skrenuo malo desno i bezbjedno se mimoišao sa tim vozilom, a potom i
sa drugim vozilom koje je ovo vozilo preticalo, vratio se na svoju saobraćajnu
traku, da bi nakon 20-30 metara došlo do nezgode.Iskaz i ovog svjedoka
potvrđuje prednji zaključak suda o uzroku predmetne nezgode i opovrgava navode
odbrane.Dodatno pojašnjenje svjedoka P. P. na glavnom pretresu u vezi ove
činjenice, sud nije prihvatio sa razloga kako je to prethodno
objašnjeno.Konačno i optuženi mijenja svoju odbranu, pred istražnim sudijom
navodi da se saobraćajne nezgode uopšte ne sjeća, dok na glavnom pretresu
tvrdi da je na suprotnu kolovoznu traku prešao izbjegavajući vozilo iz
suprotnog smjera koje je vršilo preticanje i našlo se na saobraćajnoj traci
kojom se sa vozilom kretao sa upaljenim dugim svijetlima, što sve u prvoj
odbrani ne pominje jer se ne sjeća,  a sve radi izbjegavanja direktnog
kontakta.Postavlja se pitanje zašto optuženi kod prvog saslušanja ne saopštava
detalje nezgode, a po ocjeni suda na glavnom pretresu to čini radi
izbjegavanja svoje krivičnopravne odgovornosti.  
Imajući u vidu prednje nesumnjivo utvrđeno činjenično stanje koje proizilazi
iz provedenih dokaza, koje je sud u cjelosti prihvatio, ovaj sud je utvrdio da
je osnovne uzročne propuste nastanku predmetne saobraćajne nezgode počinio
optuženi B. M. kao vozač putničkog vozila marke “Golf I” , reg.oznaka HN ..Kao
vozač on je bio dužan da se kreće desnom stranom kolovoza u smjeru kretanja,
kako ga to obavezuje odredba člana 41 stav 1 ZOOBS-a na putevima, te činjenica
da je kritičnom prilikom upravaljao vozilom pod dejstvom alkohola, pri
koncentraciji od 0,70 gram promila apsolutnog alkohola u krvi, iako je članom
164 ZOOBS-a na putevima predviđeno da ne smije upravljati vozilom pod dejstvom
alkohola.Pri nesporno utvrđenoj činjenici, koja proizilazi iz prethodne
analize dokaza, posebno nalaza vještaka saobraćajne struke,  optuženog niko
nije omeo u konkretnoj saobraćajnoj situaciji od drugih učesnika u saobraćaju,
i prinudio ga na nevoljno postupanje, već naprotiv uzroke njegovog postupanja
treba tražiti u njegovim psihofizičkim sposobnostima da upravlja vozilom u
vrijeme predmetne saobraćajne nezgode.  
Kao posljedica prethodno opisanog postupanja optuženog B.M. -  upravljanja
vozilom ne pridržavajući se citiranih odredbi ZOOBS-a, oštećeni S.M. je
zadobio teške i po život opasne povrede - nagnječenje mozga, oštećenje krvnih
sudova ispod tvrde moždane ovojnice desne polovine mozga, usljed kojih povreda
je dana 05.03.2003.godine kod istog nastupila smrt, dok je oštećeni M. B.
zadobio tešku tjelesnu povredu - potres mozga i prelom ključne kosti, P. P.
lake tjelesne povrede - kontuziju glave, kontuziju grudnog koša, kontuziju sa
oguljotinama lijeve šake, kontuziju sa oguljotinama lijevog koljena i lijeve
potkoljenice, S. R. lake tjelesne povrede, što je sud utvrdio iz nalaza i
mišljenja vještaka medicinske struke dr Budimira Borovinića.  
Upravljajući vozilom, a ne pridržavajući se citiranih zakonskih odredbi
ZOOBS-a na putevima, optuženi je bio svjestan da može dovesti u konkretnu
opasnost život ljudi, pa je na tako nešto i pristao čime je u odnosu na
krivično djelo ugrožavanje javnog saobraćaja iz čl 339 st.1 KZ, postupao sa
eventualnim umišljajem. Kao posljedica izvršenja osnovnog krivičnog djela
nastupila je smrt oštećenog S. M. što predstavlja kvalifikatorno obilježje
bića krivičnog djela iz čl.348 st.2 KZ koje stoji u radnji optuženog, pa je u
odnosu na težu posljedicu optuženi postupao iz nehata.  
Zaključak suda da je optuženi B. M. izvršio krivično djelo činjenično opisano
i pravno kvalifikovano u izreci presude, sud temelji na prethodno iznijetim
dokazima koje je prihvatio, te činjenicama koje je iz tih dokaza utvrdio, a iz
kojih nesumnjivo proizilazi da je postupanje optuženog protivno navedenim
odredbama ZOOBS-a, dovelo do predmetne saobraćajne nezgode.Naime, iz nalaza i
mišljenja vještaka saobraćajne struke Čarapić Gorana i Vučeljić Đorđija, te
usaglašenih nalaza ovih vještaka, koji su saglasni sa uviđajnom dokumentacijom
i zapisnikom o rekonstrukciji, proizilazi tok i dinamika predmetne saobraćajne
nezgode, kako je to sud utvrdio.Povrede koje je su zadobili oštećeni M. B., P.
P. i S. R., te povrede od kojih je kod S. M. nastupila smrt, utvrđene su iz
nalaza i mišljenja vještaka medicinske struke dr Budimira Borovinića.Nalaze i
mišljenje ovih vještaka sud je cijenio kao stručne i objektivne i date
saglasno pravilima nauke i struke.  
Sa ovih razloga za sud nije ostala sumnja da je optuženi B.M. u svemu i na
način kako ga to optužba tereti izvršio krivično djelo teško djelo protiv
bezbjednosti javnog saobraćaja iz člana 348 stav 2 u vezi člna 339 stav 1
Krivičnog zakonika. Sud je cijenio i ostale dokaze, ali je našao da nijesu od
uticaja na drugačije presuđenje u ovoj krivično - pravnoj stvari.  
Sud je odbio predlog branioca optuženog da se ponovo obavi rekonstrukcija
saobraćajne nezgode i da se izvrši ponovno vještačenje po specijalizovanoj
ustanovi za vještačenje radi utvrđivanja uzroka nastanka i doprinosa nastanku
predmetne saobraćajne nezgode.Po ocjeni suda, provedenim dokazima je u
dovoljnoj mjeri raspravljeno činjenično stanje u odnosu na predloge odbrane,
pa je predlog odbrane neosnovan.  
Odlučujući o kazni za optuženog B. .M sud je u smislu člana 42 Krivičnog
zakonika, cijenio sve okolnosti koje utiču da kazna bude veća ili manja, pa je
od olakšavajućih okolnosti na strani optuženog cijenio lične i porodične
prilike – oženjen, neosuđivan, loše imovno stanje, protok vremena od izvršenja
krivičnog djela, činjenicu da se oštećeni M. B., P. P. i S. R. nijesu
pridružili krivičnom gonjenju, te izraženo kajanje optuženog zbog nastale
posljedice, dok je kao otežavajuću okolnost sud cijenio činjenicu da je izuzev
smrti jednog lica – oštećenog S. M., teško tjelesno povrijeđen M. B., lakše
tjelesno povrijeđeni P. P. i S. R., pa ga je osudio na kaznu zatvora u
trajanju od 2 (dvije) godine i 6 (šest) mjeseci, sa uvjerenjem suda da će se
sa ovom kaznom u okviru opšte svrhe izricanja krivičnih sankcija u smislu
člana 4 Krivičnog zakonika, postići svrha kažnjavanja odnosno uticati na
optuženog da ubuduće ne vrši ovakva ili slična krivična djela.  
Na osnovu člana  226 i 227 Zakonika o krivičnom postupku, sud je optuženog
obavezao da na ime troškova krivičnog postupka plati ovom sudu novčani iznos
od 1.635,75  eura, koji troškovi se odnose na isplaćene naknade vještacima
saobraćajne i medicinske struke, koje troškove je prethodno snosio sud,  te na
naknadu sudskog paušala u iznosu od 50 eura, koji je odmeren srazmjerno
dužini trajanja i složenosti postupka.  
Oštećena porodica počivšeg S. M. se radi ostvarivanja imovinsko-pravnog
zahtjeva upućuje na redovnu građansku parnicu.  
Sa izloženih razloga, na osnovu člana 374 Zakonika o krivičnom postupku,
odlučeno je kao u izreci presude.  
VIŠI SUD U PODGORICI
Dana 21.09.2011. godine  
ZAPISNIČAR                                                       PREDSJEDNIK
VIJEĆA-SUDIJA
Borka Jelenković,s.r.
Dragiša Rakočević,s.r.  
PRAVNA POUKA;
Protiv ove presude dozvoljena je žalba Apelacionom sudu Crne Gore, u roku od
15 dana, od dana prijema pismenog otpravka presude, a preko Višeg suda u
Podgorici.  
Tačnost otpravka, tvrdi i
o v j e r a v a ;
Namještenik suda,
Borka Jelenković  