K.br.8/10
U IME CRNE GORE
OSNOVNI SUD U DANILOVGRADU, kao prvostepeni krivični, po sudiji Vladimiru
Novoviću, uz učešće Ane Ivanović kao zapisničara, u krivičnom predmetu
okrivljenog Š.V. iz D., zbog krivičnih djela prevara iz čl.244 st.3 u vezi
st.1 KZ, pronevjera iz čl.420 st.2 u vezi st.1 KZ i prevara iz čl.244 st.1 KZ,
odlučujući po optužnici Osnovnog državnog tužilaštva iz Podgorice Kt.br.215/09
od 25.12.2009. godine, koju je na glavnom pretresu zastupala Snežana Šišević,
zamjenik ODT-a iz Podgorice, nakon održanog glavnog i javnog pretresa dana
09.03.2012.godine, u prisustvu zastupnika optužbe i okrivljenog, donio je dana
09.03.2012. godine, a dana 20.03.2012.godine javno objavio  
PRESUDU  
I  
Okrivljeni Š.V., od oca M. i majke B., rodjene R., rodjen ....godine u P., sa
mjestom prebivališta u D.-..., državljanin Crne Gore, privatnik, oženjen otac
dvoje djece, pismen, završio tehničku školu, vojsku služio u Bileći
1981.godine, vodi se u vojnoj evidenciji u Podgorici, srednjeg imovnog stanja,
osudjivan presudom Opštinskog suda u Danilovgradu K.br.41/88 od
17.06.1988.godine zbog krivičnog djela ugrožavanje saobraćaja na novčanu kaznu
u iznosu od 50.000 dinara,  
Kriv je
Što je:  
1.Tokom 2007. i 2008.godine, pa sve do 11.11.2008.godine, u Danilovgradu, kao
ovlašćeno lice - na poslovima kreditnog agenta u MFI "Agroinvest" VFI DOO iz
Podgorice, u namjeri da sebi pribavi protivpravnu imovinsku korist preko
3.000,00 eura, prisvojio novac koji mu je bio povjeren u službi i na radu, na
način što je kao zastupnik oštećenog MFI "Agroinvest" VFI DOO iz Podgorice
novac prikupljen od prispjelih rata kreditnih dužnika R.V. u iznosu od 230,00
eura, J.Lj. u iznosu od 185,00 eura, V.D. u iznosu od 105,00 eura, P.G. u
iznosu od 160,00 eura, M.V. u iznosu od 310,00 eura, R.N. u iznosu od 210,00
eura, V.V. u iznosu od 310,00 eura, Š.S. u iznosu od 210,00 eura, R.R. u
iznosu od 420,00 eura, D.M. u iznosu od 85,00 eura, J.N. u iznosu od 205,00
eura, Ž.B. u iznosu od 105,00 eura, B.M. u iznosu od 90,00 eura, K.V. u iznosu
od 330,00 eura, K.R. u iznosu od 110,00 eura i S.D. u iznosu od 205,00 eura,
zadržavao za sebe, na koji način je pribavio sebi imovinsku korist u iznosu od
3.270,00 eura,  
- čime je počinio krivično djelo pronevjera iz čl.420 st.2 u vezi st.1 KZ  
2. Od 11.11.2008.godine, pa do 06.03.2009.godine, u Danilovgradu, u namjeri
da sebi pribavi protivpravnu imovinsku korist, prikrivanjem činjenica doveo u
zabludu drugog da mu na štetu svoje imovine isplati novac, na način što je
oštećenim R.V., J.Lj., M.V., R.N., Š.S., R.R. i D.M. prikrio činjenicu da više
nije zastupnik MFI "Agroinvest" VFI DOO iz Podgorice i od istih prikupio novac
za prispjele kreditne rate i to od R.V. iznos od 345,00 eura, J.Lj. iznos od
185,00 eura, M.V. iznos od 155,00 eura, R.N. iznos od 210,00 eura, Š.S. iznos
od 210,00 eura, R.R. iznos od 630,00 eura i D.M. iznos od 200,00 eura, na koji
način je pribavio imovinsku korist u ukupnom iznosu od 1.935,00 eura,  
- čime je počinio krivično djelo prevara iz čl.244 st.1 KZ  
Pa sud okrivljenom Š.V.u primjenom citiranih zakonskih odredbi, te čl.4, 5,
15, 32, 36, 42 i 48 st.1 KZ prethodno utvrdjuje:  
- Za krivično djelo pronevjera iz čl.420 st.2 u vezi st.1 KZ kaznu zatvora u
trajanju od 1 (jedne) godine.  
- Za krivično djelo prevara iz čl.244 st.1 KZ kaznu zatvora u trajanju od 3
(tri) mjeseca.  
Pa sud okrivljenog Š.V. primjenom citiranih zakonskih odredbi, te čl.48 st.2
tač.2 i čl.51 KZ i čl.226, 229 i 374 ZKP-a  
OSUĐUJE
Na jedinstvenu kaznu zatvora u trajanju od 1 (jedne) godine i 1 (jedan)
mjesec, u koju kaznu mu se uračunava vrijeme provedeno na zadržavanju kod
Uprave policije Ispostava Danilovgrad od 10.02.2009.godine do
12.02.2009.godine.  
Dužan je okrivljeni da na ime troškova krivičnog postupka uplati ovom sudu
iznos od 742,00 eura i po osnovu paušala iznos od 30,00 eura, a sve u roku od
15 dana po pravosnažnosti presude.  
Na osnovu čl.239 st.2 ZKP-a, obavezuje se okrivljeni da oštećenom MFI
"Agroinvest" VFI DOO iz Podgorice na ime imovinsko pravnog zahtjeva - naknade
štete, plati iznos od 3.270,00 eura, u roku od 15 dana po pravosnažnosti
presude, dok se u dijelu mimo dosudjenog, oštećeni upućuje na parnični
postupak.  
Na osnovu čl.239 st.2 ZKP-a, obavezuje se okrivljeni da oštećenoj R.N. na ime
imovinsko pravnog zahtjeva - naknade štete, plati iznos od 210,00 eura, u roku
od 15 dana po pravosnažnosti presude.  
II
Okrivljeni Š.V., sa ličnim podacima kao naprijed,  
Na osnovu čl.373 tač.2 ZKP  
OSLOBAĐA SE OD OPTUŽBE
Da je:  
Dana 5.12.2006.godine, u Danilovgradu, u namjeri da drugom pribavi
protivpravnu imovinsku korist, preko 3.000,00 eura, lažnim prikazivanjem
činjenica doveo u zabludu ovlašćenog predstavnika DOO «Agroinvest« banke iz
Podgorice, da na štetu imovine oštećene J.R., sa L.D. zaključi ugovor o zajmu
broj LD 0633500117, na način što je prilikom predaje prikupljene kreditne
dokumentacije radi zaključenja ugovora o kreditu predao izjavu za žiranta i
administrativnu zabranu na ime oštećene J.R. lažno predstavljajući da se J.R.
javlja kao žirant po kreditu korisnika L.D.a, na osnovu čega je L.D.u odobren
kredit od 7.000,00 eura, u kom iznosu je L.D.u pribavio protivpravnu imovinsku
korist,  
-čime bi počinio krivično djelo prevara iz čl.244 st.3 u vezi st.1 KZ  
Na osnovu čl.230 st.1 ZKP-a, troškovi krivičnog postupka u ovom dijelu padaju
na teret budžetskih sredstava suda.  
Na osnovu čl.239 st.3 ZKP oštećena J.R. se radi ostvarivanja imovinsko-pravnog
zahtjeva upućuje na parnični postupak.  
O b r a z l o ž e nj e
Optužnicom Osnovnog državnog tužilaštva iz Podgorice Kt.br.215/09 od
25.12.2009. godine, stavljeno je na teret okrivljenom Š.V. da je izvršio
krivična djela prevara iz čl.244 st.3 u vezi st.1 KZ, pronevjera iz čl.420
st.2 u vezi st.1 KZ i prevara iz čl.244 st.1 KZ. Zastupnik optužbe je na
glavnom pretresu u završnoj riječi izmijenio činjenični opis krivičnih djela
pronevjera iz čl.420 st.2 u vezi st.1 KZ i prevara iz čl.244 st.1 KZ, na način
bliže određen kao u izreci presude. Predložio je da sud okrivljenog oglasi
krivim i osudi po zakonu.  
Okrivljeni Š.V. u odbrani datoj u pretkrivičnom postupku na zapisniku o
saslušanju osumnjičenog Ku.br.16/09 od 11.02.2009.godine, sačinjenom kod
Uprave policije Ispostava Danilovgrad u bitnom je naveo da nije bio zaposlen u
"Agroinvest" fondaciji, te da je samo kao član seoskog savjeta sela Sige
prikupljao zahtjeve za poljoprivredne kredite. Tvrdi da su zainteresovani
građani sela Sige donosili njemu ovjerena dokumenta koja su tražena
pravilnikom "Agroinvest" fondacije (izjave žiranata, administrativne zabrane
za žirante, ovjerene i potpisane mjenice i fotokopije ličnih karata), koje je
uredno predavao ovlašćenom dileru Agroinvest" fondacije. Nakon predavanja
dokumentacije, ovlašćeni diler "Agroinvest" fondacije bio je obavezan da obiđe
lica koja su podnijela zahtjeve za dobijanje kredita, kako bi precizirao
koliki je traženi iznos kredita. Tom prilikom ovlašćeni diler "Agroinvest"
fondacije bi se raspitao o žirantima, žiranti bi upisali imena i prezimena
nosioca kredita, provjerio bi likvidnost kredita, nakon čega bi kreditni odbor
odlučivao o odobravanju kredita. U slučaju odobravanja kredita korisnik
kredita je dobijao knjižicu i bio je u obavezi da njemu isplaćuje rate, koje
je on do četvrtog dana u mjesecu uplaćivao "Agroinvest" fondaciji. Istakao je
da je u slučaju kada korisnik kredita odjednom isplati zaostali dug kredita
bio u obavezi da taj iznos uplati na račun "Agroinvest" fondacije. Međutim, u
svim slučajevima to nije radio već je na osnovu prećutnog usmenog dogovora sa
dilerom i rukovodiocem "Agroinvest" fondacije, tako naplaćeni novac
pozajmljivao pojedinim licima koja su bila u obavezi da umjesto korisnika
kredita vraćaju novac sa pripadajućom kamatom u mjesečnim ratama. To su uvijek
bila lica koja je poznavao i u koja je imao povjerenje da će uredno vraćati
kredit. Ovaj posao je radio osam godina i to prvih 5-6 godina bez ugovora.
Nakon što je "Agroinvest" fondacija počela da posluje preko CKB bio je pozvan
od strane rukovodioca "Agroinvest" fondacije V.L., koji ga je upoznao da ga
ubuduće ne mogu isplaćivati na ruke već da moraju sklopiti ugovor da je on
navodno "Agroinvest" fondaciji izdao neku prostoriju, pa je zbog toga potpisao
neki ugovor, čiju sadržinu ne zna jer primjerak ugovora nije dobio. Pojasnio
je da je tačno da je M.D. njemu dala iznos od 3.105,00 eura, da je potpisao da
je novac primio 21.02.2007.godine, da je taj novac uplatio "Agroinvest"
fondaciji, da je njen kredit u cjelosti isplaćen te da ne zna kako je došlo do
toga da nije uplaćeno 285,00 eura. Dodao je i da su B.M. i Ž.B. isplatili sve
rate za kredit, da je Š.S. isplatila sve rate izuzev za mjesece januar i
februar u ukupnom iznosu od 210,00 eura, a koje će on platiti, da je novac
koji mu je dao S.D. uredno uplatio u "Agroinvest" fondaciju, te da je R.R.
poslije podizanja kredita po dogovoru dao njemu dio kredita koji on umjesto
R.R. vraće.  
Okrivljeni Š.V. u odbrani datoj u istražnoj postupku na zapisniku o saslušanju
okrivljenog Kri.br.24/09 od 12.02.2009.godine u bitnom je naveo da je prije 8
godina, po osnovu usmenog ugovora sa L.V.m, tadašnjim kreditnim službenikom
"Agroinvest" fondacije, bio angažovan u selu Sige da nakon što mu
zainteresovani poljoprivrednici predaju dokumenta za kredit, ta dokumenta da
ovlašćenom licu fondacije koje je kod njega dolazilo kući. U početku je to bio
L.V., a kasnije K.I.. Nakon što bi njima uručio dokumentaciju oni su trebali
da idu kod zainteresovanih lica, da se upoznaju sa namjenom i da provjere
dokumentaciju. Poslije toga zasijedao je kreditni odbor koji je odobravao
kredit i određivao visinu. Kreditnu dokumentaciju koju je prikupljao činile
su: ovjerene izjave žiranata, ovjerene administrativne zabrane u kojima nije
bilo upisanog iznosa visine kredita, fotokopije ličnih karata i mjenice
potpisane od strane žiranata na kojima nije bio određen iznos visine kredita.
Tek nakon odobravanja kredita korisnik kredita je potpisivao mjenicu. Tvrdi da
mu je u toku 2006.godine L.V. kazao da ne može više da mu se vrši isplata za
posao koji je radio i to u iznosu od 1,00 eura po odobrenom kreditu, već da
moraju da zaključe fiktivni ugovor o zakupu i da mu kroz taj fiktivni ugovor
isplaćuju nagradu. Ugovor je potpisao bez čitanja. Pojasnio je da je nakon
odobravanja kredita "Agroinvest" fondacija davala korisniku korisnički karton
i kada su korisnici donosili njemu mjesečne rate, on je u tom korisničkom
kartonu stavljao potpis koji je označavao da je korisnik dao ratu koju je on
primio. Na korisničkom kartonu tačno je po mjesecima bio upisivan datum
dospijeća rata i uvijek se radilo o četvrtom danu u mjesecu. Sjeća se da se
dešavalo da neko donese novac i kasnije ali tada nije vršio ispravku datuma
već je samo stavljao potpis. Svakog petog dana u mjesecu naplaćeni novac za
taj mjesec nosio je u "Agroinvest" fondaciju. Nikada nije dozvolio da bilo ko
od korisnika kredita bude na spisku, ako nije platio ratu. Dešavalo se da on
lično plati ratu za nekog od korisnika kredita, koji je nije na vrijeme donio.
Prikupljeni novac nosio je u "Agroinvest" fondaciju i to lično L. ili K., a
zatim bi sa njima išao kod blagajnice. Blagajnica je vršila sabiranje rata,
prebrojavala novac, provjeravala ispravnost novčanica, a zatim mu davala
potvrdu-priznanicu sa kojom ga je razduživala. U zadnjih 5-6 mjeseci novac je
predavao K.I.u kada je dolazio u Danilovgrad, a iz razloga što mu je K.I.
rekao da ne mora dolaziti u fondaciju i prilikom primopredaje novca K.I. mu
nije davao priznanicu, niti mu je on tražio. Dodao je da je D.M. isplatila
pola kredita, da je nakon toga isplatila odjednom ostatak kredita u iznosu od
3.105,00 eura, da je potpisao da je uzeo novac o čemu je obavijestio I.K., pa
pošto je sa K.I. postojao dogovor da ukoliko neko odjedanput vrati više rata,
da se taj iznos može dati nekom drugom on je ta sredstva dao na zajam i to
lice je nastavilo da plaća rate ranijeg korisnika kredita tj D.M.. Nije želio
da otkrije identitet tog lica, a tvrdi da je to lice vratilo dati iznos.
Posljednja priznanica o uplati sredstava je na iznos od 205,00 eura i na ime
D.M., a tu priznanicu mu je izdao I.K., nakon što su poremetili odnose. Radilo
se o rati za decembar mjesec 2008.godine. Pošto je od K.I.a tražio da mu
izdaje priznanice, a što K. nije želio, prestao je da radi 11.11.2008.godine
tj. tada je prihvatio otkaz ugovora o poslovnom zastupanju. Istakao je da su
B.M., Š.S., S.D. i Ž.B. njemu dali sve rate i da je dobijeni novac  dao lično
K.I.u i to u prisustvu supruge Š.M. i P.M., radnice u njegovom objektu brze
hrane. Tom prilikom K.I. mu nije dao priznanicu, niti mu je on tražio.
Objasnio je da je korisnik kredita R.R. nakon podizanja novca od odbrenog
kredita, njemu po dogovoru dao jedan dio sredstava uz obavezu da on to vraće i
na korisničkom kartonu se potpisao. R.R. je poslije godinu dana od dobijanja
kredita vratio svoj dio, a nakon toga je on nastavio da plaća rate za kredit.
Za taj kredit nije platio rate za decembar i januar u iznosu od 420,00 eura, a
koje namjerava da plati.  
Okrivljeni Š.V. je u odbrani datoj na glavnom pretresu dodao da se sjeća da je
prije nekoliko godina pitao L.D. da podigne kredit na svoje ime, a da od
podignutog iznosa jedan dio da njemu, a drugi dio u iznosu od 2.000,00 eura
S.D., koja je bila žirant na tom kreditu. Tvrdi da je prikupio kompletnu
dokumentaciju za kredit tj. obezbijedio žirante i potrebne administrativne
zabrane. Nije se mogao sjetiti da li je ovu dokumentaciju predao kreditnom
službeniku koji je dolazio u Danilovgrad ili je pak istu predao u
predstavništvo DOO "Agroinvest". Ne zna ko je bio prisutan kada je L.D.
potpisao ugovor o zajmu br.0633500117. Sjeća se da mu je L.D. predao cijeli
iznos novca koji je podigao po osnovu odobrenog ugovora o zajmu. Ne zna gdje
mu je L.D. predao ovaj novac. Od tog novca 2.000,00 eura je dao S.D.. Nije se
mogao sjetiti ko je sve bio žirant kod tog ugovora o zajmu, osim da je on
obezbijedio sva tri žiranta. Za iznose preko 3.500,00 eura, kao sredstvo
obezbjeđenja vraćanja zajma bila su neophodna tri žiranta. Istakao je da R.J.
sigurno nije bila jedan od žiranata koje je obezbijedio za ovaj kredit.
Pojasnio je da je za svaki zajam preko 3.500,00 eura bilo neophodno da žirant
pred službenikom banke lično potpiše mjenicu i izjavu žiranta. Inače, kod
njega su se zainteresovani korisnici zajma obavještavali o potrebnim
dokumentima i nakon što bi im dao potrebne formulare isti su ispunjene izjave
žiranata, administrativne zabrane i fotokopije ličnih karata nosili u
"Agroinvest" ili ih ostavljali kod njega, nakon čega ih je preuzimao službenik
"Agroinvesta". Praksa je bila da kreditni službenik "Agroinvesta" obiđe sva
zainteresovana lica za podizanje zajma, da se upozna sa namjenom zajma i da
provjeri žirante. Dešavalo se da kreditni službenik uopšte ne provjeri izjave
žiranata. Istakao je da je R.V. prije 11.11.2008.godine njemu isplatila cijeli
iznos kredita, s tim što joj je naknadno potpisao korisnički karton, da su na
fotokopiji korisničkog kartona za D.V. njegovi potpisi, izuzev za dan
04.12.2007.godine, na kojem datumu stoji potpis njegove supruge i njegova
supruga je novac preuzela od D.V. i njemu predala, da je na fotokopiji
korisničkog kartona za Lj.J. njegov potpis jedino za dan 04.01.2009.godine,
dok su ostali potpisi potpisi njegove supruge M., ali ih prihvata kao da su
njegovi, iz razloga što je njemu supruga predala sve iznose koje je naplatila
od ovog korisnika. Nakon što je od strane "Agroinvesta" njemu otkazan ugovor o
poslovnom zastupanju, tvrdi da je Lj.J. kazao da više nije ovlašćen da
naplaćuje rate za kredit, odnosno zajmove, a da je Lj.J. njemu rekao "Evo tebe
pare pa ti uplati u banku". Taj novac je njegova supruga Mirela predala I.K.
na ruke, a nije uzela priznanicu. Dalje je naveo da se na fotokopiji
korisničkog kartona za G.P. nalaze potpisi njegovih radnica P.M. i T.D., a za
period od 04.02.2008.godine do 04.11.2008.godine, izuzev njegovog potpisa koji
stoji na datumu 04.08.2008.godine i sve iznose P.M. i T.D. su mu dale,
odnosno tvrdi da je to isto kao da ih je on uzeo. I ove iznose koji su
naplaćeni za oktobar i novembar mjesec 2008.godine, njegova supruga je dala
K.I. na ruke, a nije uzela priznanicu. Na fotokopiji korisničkog kartona za
M.V. se nalaze njegovi potpisi za period od 04.11.2007.godine do
04.01.2009.godine, izuzev što je potpis od 04.02.2008.godine, potpis njegove
radnice D.T. i iznos koji je ona naplatila njemu je uredno predat. Za potpis
na ovom korisničkom kartonu od 04.11.2008.godine, navodi da se radi o potpisu
Ž.V. i prihvata da je primio taj novac. Pojasnio je da je nakon
11.11.2008.godine naplaćivao rate za zajam od M.V., a to je činio iz razloga
što je po ovom kreditu ona vraćala mjesečno oko 75,00 eura, a jedan njegov
prijatelj 50,00 eura, s tim što se u korisničkom kartonu pojavljivala samo
M.V.. Iznose koje je u ovom slučaju naplatio za 04.12.2008.godine i
04.01.2009.godine, nije uplatio "Agroinvestu", već je novac potrošio. Na
fotokopiji korisničkog kartona za R.N., tvrdi da su njegovi potpisi od
04.05.2007.godine do 04.11.2008.godine. Ove potpise je izvršio jedne noći kada
je R.N. došla sa suprugom kod njega kući. Na tom korisničkom kartonu za dan
04.12.2008.godine, 04.01.2009.godine i 04.02.2009.godine, u rubrici "potpis
ovlašćenog lica" nijesu njegovi potpisi. Kazao je i da je sve iznose koje je
naplatio od R.N., zaključno sa 04.11.2008.godine, uredno uplatio u DOO
"Agroinvest", a što se tiče rata za oktobar i novembar mjesec 2008.godine, te
rate je njegova supruga dala na ruke K.I.u. Na fotokopiji korisničkog kartona
za V.V. od 04.04.2007.godine do 04.12.2008.godine, nalaze se njegovi potpisi i
potpisi njegovih radnica D.T., P.M. i njegove supruge Š.M.. Prihvatio je da su
mu predati svi navedeni iznosi gdje stoje ovi potpisi. Iste je uplatio u DOO
"Agroinvest", a što se tiče iznosa koji su naplaćeni u oktobru i novembru
mjesecu 2008.godine, te iznose je njegova supruga Š.M. dala na ruke K.I. bez
ikakve priznanice. Njegova supruga je od V.V. primila ratu za kredit na dan
04.12.2008.godine, iz razloga što nije znala da je njemu otkazan Ugovor o
poslovnom zastupanju od strane DOO "Agroinvest". I taj naplaćeni iznos je
njegova supruga predala na ruke K.I.. Tvri da je D.M. dana 21.02.2007.godine,
vratila cjelokupan iznos i to prije nego što je dospio veliki broj rata. Taj
iznos je plasirao drugom licu i to drugo lice je uredno vraćalo kredit. Nije
želio da kaže o kom licu se radilo. Svi naplaćeni iznosi su uredno uplaćeni u
DOO "Agroinvest", a što se tiče rata za oktobar i novembar 2008.godine, isto
kao i u prethodnim slučajevima, njegova supruga je te iznose dala na ruke
K.I., a da za to nije dobila priznanicu. Na fotokopiji korisničkog kartona za
B.M. su njegovi potpisi od 04.02.2008.godine do 04.11.2008.godine. Sve
naplaćene rate su uredno uplaćene u DOO "Agroinvest", a što se tiče rata za
oktobar i novembar mjesec 2008.godine, te naplaćene rate je njegova supruga
predala na ruke K.I., a da za to nije dobila priznanicu. Za Š.S. je istakao da
je ona cijeli iznos kredita platila dana 22.02.2008.godine i ovako naplaćeni
iznos je plasirao drugom licu koje je uredno plaćalo rate za kredit. Nije
želio da kaže o kom licu se radilo. Što se tiče naplaćenih rata za oktobar i
novembar 2008.godine, iste su predate K.I. od strane njegove supruge Š.M. i to
na ruke, bez dobijanja priznanice.  Na fotokopiji korisničkog kartona za D.S.
nalaze se njegovi potpisi i potpisi njegovih radnika i to u periodu od
04.05.2007.godine do 04.11.2008.godine. Tvrdi da su svi ti iznosi njemu
predati i da ih je uplatio u DOO "Agroinvest". Što se tiče naplaćenih rata za
oktobar i novembar 2008.godine, te rate je njegova supruga predala na ruke
K.I.u, a za to nije dobila priznanicu. U korisničkom kartonu Ž.B. nalaze se
njegovi potpisi za period od 04.03.2007.godine do 04.11.2008.godine i svi
naplaćeni iznosi su uplaćeni u DOO "Agroinvest". Naplaćene iznose za oktobar i
novembar 2008.godine, njegova supruga je predala na ruke K.I., a da za to nije
dobila priznanicu. Za R.R. tvrdi da je podigao kredit kod "Agroinvesta" i da
je od tog podignutog kredita njemu dao odredjeni iznos. Obaveza R.R. prestala
je dana 04.03.2008.godine i od tog momenta on je bio u obavezi da plaća njegov
kredit. Do 04.11.2008.godine je plaćao ovaj kredit čiji je formalni nosilac
R.R., a od 04.11.2008.godine, nije plaćao ništa. Što se tiče rata za oktobar i
novembar 2008.godine, kaže da ih je njegova supruga predala na ruke K.I., a da
za to nije dobila priznanicu. Na fotokopiji korisničkog kartona za N.J., za
period od 04.11.2007.godine do 04.11.2008.godine, nalaze se potpisi njegove
supruge Š.M., njegovih radnica P.M. i T.D. i jedan njegov potpis. Svi iznosi
koji su garantovani potpisima su njemu predati i on ih je uplatio u DOO
"Agroinvest", izuzev za oktobar i novembar mjesec 2008.godine, a koje iznose
je njegova supruga platila na ruke I.K., a da za to nije dobila priznanicu.
Prihvatio je da je V.K., zaključno sa 04.11.2008.godine, predala sve rate,
kako je to označeno u korisničkom kartonu. Sve naplaćene iznose je predao u
DOO "Agroinvest", izuzev za oktobar i novembar mjesec 2008.godine, koje iznose
je njegova supruga platila na ruke K.I., a da za to nije dobila priznanicu.
Potvrdio je da su njegovi potpisi na korisničkom kartonu za R.S.. Ista je
platila ratu za kredit 04.11.2008.godine i taj iznos je njegova supruga
predala na ruke K.I., a da za to nije dobila priznanicu.  
Okrivljeni Š.V. u završnoj riječi je naveo da je sve što je naplatio kao
ovlašćeni predstavnik DOO "Agroinvesta" od gradjana, tj. nosilaca kredita,
predao u DOO "Agroinvest", odnosno njegovom službeniku I.K..  
Sud je na glavnom pretresu u dokaznom postupku saslušao ovlašćenog
predstavnika oštećenog MFI "Agroinvest" VFI DOO Podgorica I.V., pročitao iskaz
svjedoka-oštećene J.R. sa zapisnika o saslušanju svjedoka Ki.br.32/09 od
15.09.2009.godine i sa glavnih pretresa od 20.10.2010.godine i
24.02.2011.godine, pročitao iskaz svjedoka-oštećene R.V. sa zapisnika o
saslušanju svjedoka Ki.br.17/09 od 29.04.2009.godine, pročitao iskaz svjedoka-
oštećenog J.Lj. sa zapisnika o saslušanju svjedoka Ki.br.17/09 od
12.05.2009.godine i sa glavnog pretresa od 20.10.2010.godine, pročitao iskaz
svjedoka-oštećene M.V., sa zapisnika o saslušanju svjedoka Ki.br.17/09 od
04.05.2009.godine i sa glavnog pretresa od 20.10.2010.godine, pročitao iskaz
svjedoka-oštećene R.N. sa zapisnika o saslušanju svjedoka Ki.br.17/09 od
05.05.2009.godine i sa glavnog pretresa od 20.10.2010.godine, pročitao iskaz
svjedoka-oštećene Š.S. sa glavnog pretresa od 08.04.2011.godine, pročitao
iskaz svjedoka-oštećenog R.R. sa zapisnika o saslušanju svjedoka Ki.br.6/09 od
14.03.2009.godine i sa glavnog pretresa od 20.10.2010.godine, pročitao iskaz
svjedoka-oštećene D.M. sa zapisnika o saslušanju svjedoka Ki.br.6/09 od
14.03.2009.godine, saslušao svjedoka K.R., saslušao svjedoka S.M., pročitao
iskaz svjedoka V.V. sa zapisnika o saslušanju svjedoka Ki.br.17/09 od
04.05.2009.godine i sa glavnog pretresa od 24.02.2011.godine, pročitao iskaz
svjedoka L.D.a sa zapisnika o saslušanju svjedoka Ki.br.32/09 od
18.09.2009.godine i sa glavnog pretresa od 24.02.2011.godine,  pročitao iskaz
svjedoka B.M. sa zapisnika o saslušanju svjedoka Ki.br.6/09 od
16.03.2009.godine, pročitao iskaz svjedoka Ž.B. sa zapisnika o saslušanju
svjedoka Ki.br.6/09 od 17.03.2009.godine, pročitao iskaz svjedoka K.V. sa
zapisnika o saslušanju svjedoka Ki.br.6/09 od 18.03.2009.godine, pročitao
iskaz svjedoka S.D. sa zapisnika o saslušanju svjedoka Ki.br.6/09 od
18.03.2009.godine, pročitao iskaz svjedoka V.D. sa glavnog pretresa od
08.04.2011.godine, pročitao iskaz svjedoka P.G. sa zapisnika o saslušanju
svjedoka Ki.br.17/09 od 30.04.2009.godine, pročitao iskaz svjedoka K.I. sa
zapisnika o saslušanju svjedoka Ki.br.17/09 od 16.09.2009.godine i sa glavnog
pretresa od 20.10.2010.godine, pročitao iskaz svjedoka Đ.M. sa zapisnika o
saslušanju svjedoka Ki.br.32/09 od 16.09.2009.godine i sa glavnog pretresa od
20.10.2010.godine, pročitao iskaz svjedoka M.V. sa glavnog pretresa od
24.02.2011.godine, saslušao svjedoka L.V., izvršio uvid u izjavu žiranta J.R.
od 14.11.2006.godine, izvršio uvid u ugovor o zajmu od 05.12.2006.godine,
zaključen izmedju MFI "Agroinvest" VFI DOO Podgorica i D.L.,  izvršio uvid u
administrativnu zabranu za J.R. od 14.11.2006.godine, izvršio uvid u ugovor o
poslovnom zastupanju od 17.08.2006.godine, zaključen izmedju MFI "Agroinvest"
VFI DOO Podgorica i okrivljenog Š.V., izvršio uvid u otkaz ugovora o poslovnom
zastupanju od 11.11.2008.godine, pročitao nalaz i mišljenje vještaka
ekonomsko-finansijske struke M.M. Ki.br.17/09 od 21.07.2009.godine, dopunu
nalaza i mišljenja ovog vještaka Ki.br.17/09 od 15.12.2009.godine, nalaz i
mišljenje ovog vještaka Ki.br.6/09 od 21.07.2009.godine, nalaz i mišljenje
ovog vještaka K.br.8/10 od 27.09.2011.godine, pojašnjenje ovog vještaka sa
glavnog pretresa od 12.07.2011.godine i neposredno saslušao ovog vještaka i
pročitao izvod iz kaznene evidencije Uprave policije PJ Podgorica
br.11-245/10-22390/2-3308 od 07.09.2010.godine, izdat na ime okrivljenog.  
Ovlašćeni predstavnik oštećenog MFI "Agroinvest" VFI DOO Podgorica I.V. u
iskazu datom na glavnom pretresu u bitnom je navela da se pridružuje krivičnom
gonjenju protiv okrivljenog Š.V. i da postavlja imovinsko-pravni zahtjev u
iznosu od 4.110,00 eura. Istakla je da je okrivljenom Š.V. dana
11.11.2008.godine otkazan ugovor o poslovnom zastupanju.  
Sjedok-oštećena J.R. u iskazu datom u istražnom postupku i na glavnim
pretresima u bitnom je navela da je u toku 2006.godine njen kolega Đ.M.
zamolio da mu bude žirant za neki kredit koji je namjeravao da podigne u
"Agroinvest" banci. Prihvatila je da pomogne svom kolegi i nakon što joj je on
donio administrativnu zabranu, istu je potpisala i ispunila, a fotokopirala je
i svoju ličnu kartu. Sjeća se da u administrativnoj zabrani u rubrici "Nosilac
kredita" nije bilo upisano ništa. Nakon toga, bila je pozvana od strane agenta
"Agroinvesta", koji joj je saopštio da je žirant za izvjesnog L.D.a, te da je
dobila zabranu na plati u iznosu od oko 80,00 eura mjesečno. Pitala je Đ.M. da
li je podigao kredit za koji mu je ona žirirala, a ovaj joj je odgovorio da
jeste. Nije joj poznato kako su se njeni podaci i administrativna zabrana
našli u kreditnoj dokumentaciji L.D.a. Istakla je da je jednom prilikom
pozvala L.D.a i kada ga je pitala da li je poznaje, on joj je odgovorio da je
ne poznaje. Pojasnila je da u izjavi za žiranta, koju je potpisala za Đ.M.,
nema datuma, a ne stoji ni ko je nosilac kredita i za koliki iznos se jemči.
Tvrdi da joj je kasnije Đ.M. kazao da je njenu izjavu za žiranta,
administrativnu zabranu i fotokopiju lične karte predao okrivljenom Š.V., a da
je okrivljeni Š.V. tu dokumentaciju predao I.K.. Navela je i da joj je jednom
prilikom, kada je bila u prostorijama "Agroinvesta" u Podgorici, K.I. pokazao
rokovnik u kojem je bio spisak ljudi koji su podigli kredit kod "Agroinvesta",
kao i naznačenje da kredit L.D. vraće M.Š., sin okrivljenog Š.V.. Dodala je i
da se nakon toga srela sa Š.M., te da joj je on prilikom tog susreta kazao da
nije imao novca da vraće kredit na ime L.D.a. Pridružila se krivičnom gonjenju
protiv okrivljenog i tražila je naknadu štete u iznosu od 8.000,00 eura.  
Svjedok-oštećena R.V. u iskazu datom u istražnom postupku u bitnom je navela
da je kod "Agroinvesta" podigla kredit u iznosu od 3.000,00 eura, a preko
posrednika okrivljenog Š.V.. Po podizanju kredita uplatila je 4 rate od po
135,00 eura, nakon čega je njen brat isplatio odjednom cjelokupni preostali
iznos kredita. Kada je čula da narod ima problema sa kreditima koji su uzimani
posredstvom okrivljenog, obratila se okrivljenom i nakon što ga je pitala da
li je razdužio od kredita, on joj je kazao da jeste i potpisao joj se u
karton.  
Svjedok-oštećeni J.Lj. u iskazu datom u istražnom postupku i na glavnom
pretresu u bitnom je naveo da je u "Agroinvestu" podigao kredit tokom
2008.godine i da je novčane iznose na ime rata redovno podmirivao na način što
ih je davao agentu "Agroinvesta" okrivljenom Š.V.. Tvrdi da mu se okrivljeni
svaki put uredno potpisao na korisničkom kartonu. Pojasnio je da ga je K.I.
obavijestio da je dužan da uplati u "Agroinvest" dvije rate, a koje okrivljeni
Š.V. nije razdužio, iako ih je on njemu platio. Istakao je da mu okrivljeni
Š.V. prilikom predaje rata za kredit nije kazao da ne radi više za
"Agroinvest". Nije se pridružio krivičnom gonjenju i nije postavio zahtjev za
naknadu štete.  
Svjedok-oštećena M.V. u iskazu datom u istražnom postupku i na glavnom
pretresu u bitnom je navela da je u toku 2008.godine podigla kredit od
"Agroinvesta", da joj je u početku mjesečna rata iznosila 125,00 eura, a
kasnije 155,00 eura. Tvrdi da je redovno uplaćivala rate i to na ruke
okrivljenog Š.V. i on joj je uvijek potpisivao korisnički karton. Krajem
2008.godine iz banke su je pozvali i kazali su joj da nije uredno uplaćivala
rate. Tako je saznala da je okrivljeni Š.V. novac zadržavao za sebe. Nije se
pridružila krivičnom gonjenju protiv okrivljenog i nije postavila zahtjev za
naknadu štete.  
Svjedok-oštećena R.N. u iskazu datom u istražnom postupku i na glavnom
pretresu u bitnom je navela da je podigla kredit od "Agroinvesta" i da je
otplaćivala mjesečne rate koje su iznosile 105,00 eura. U početku je novac za
rate za kredit donosila okrivljenom Š.V., koji se potpisivao na korisničkom
kartonu, a kasnije su je iz banke pozvali i obavijestili da rate od kredita
uplaćuje u banku. Kada je u februaru mjesecu 2009.godine pošla u banku, kazali
su joj da četiri zadnje rate nijesu uplaćene. Tvrdi da je za period od
04.05.2007.godine, zaključno sa 04.01.2009.godine, sve rate uredno platila
okrivljenom. U korisničkom kartonu ona je potpisala okrivljenog Š.V. za rate
za 04.12.2008.godine i 04.01.2009.godine, a iz razloga što mu je novac za te
rate dala. Novac mu je dala tako što mu je isti poslala po koleginici V.M..
Pridružila se krivičnom gonjenju protiv okrivljenog i postavila je zahtjev za
naknadu štete u pogledu rata za koje je oštećena.  
Svjedok-oštećena Š.S. u iskazu datom na glavnom pretresu u bitnom je navela da
je zajedno sa suprugom na njeno ime podigla kredit u iznosu od 2.000,00 eura
kod "Agroinvesta". Tvrdi da je ugovor o zajmu potpisala kod okrivljenog Š.V.,
da je žirant bio njen suprug, da je pet mjeseci plaćala rate na način što ih
je davala okrivljenom Š.V., te da se on potpisivao za predate rate na
korisničkom kartonu. Nakon pet mjeseci isplatila je cijeli iznos kredita i
novac je dala na ruke okrivljenom Š.V., a on se tada potpisao na korisničkom
kartonu da je u cjelosti izmirila svoju obavezu. Kada su naknadno njenog
supruga pozvali iz "Agroinvesta", a iz razloga što su navodno kasnili sa
uplatom rata za kredit, njen suprug je zaposlenima u "Agroinvestu" prezentirao
korisnički karton koji je bio uredno potpisan od strane okrivljenog.  
Svjedok-oštećeni R.R. u iskazu datom u istražnom postupku i na glavnom
pretresu u bitnom je naveo da je u toku 2006.godine tražio kredit od
"Agroinvesta", čiji je posrednik bio okrivljeni Š.V.. Kako je dobijanje
kreditnih sredstava dugo trajao, u medjuvremenu je pozajmio novac i izvršio je
adaptaciju neke štale. Medjutim, ubrzo nakon toga okrivljeni Š.V. mu je rekao
da mu je kredit odobren i pozvao ga je da uzme novac. Kazao je okrivljenom
Š.V. da mu je mnogo da uzme 5.000,00 eura, te da bi uzeo 1.500,00 eura, što je
okrivljeni Š.V. odobrio. Po dogovoru, uzeo je 1.500,00 eura, a 3.500,00 eura
je dao okrivljenom Š.V.u kako bi ih odmah vratio banci, a što je okrivljeni
potpisom na korisničkom kartonu potvrdio. Tvrdi da je redovnim mjesečnim
uplatama uredno vratio kredit. Tek kada su ga žiranti pozvali i kazali mu da
otplaćuju njegov kredit, saznao je da okrivljeni Š.V. nije uplaćivao rate.  
Svjedok-oštećena D.M. u iskazu datom u istražnom postupku u bitnom je navela
da je u "Agroinvest" banci podigla kredit u iznosu od 5.000,00 eura preko
agenta banke okrivljenog Š.V.. Kredit je trebala da plati u 36 mjesečnih rata,
a mjesečna rata je iznosila 205,00 eura. Tvrdi da je platila 14 rata po 205,00
eura, a 21.02.2007.godine platila je kompletan dug, tj. oko 3.105,00 eura. Na
taj način kompletan kredit vratila je prije isteka ugovorenog roka, a što se
vidi iz korisničkog kartona. Kasnije je čula da okrivljeni Š.V. nije uplatio 4
rate od novca koji mu je dala.  
Svjedoka K.R. u iskazu datom na glavnom pretresu u bitnom je navela da je
podigla kredit u iznosu od 2.000,00 eura u privrednom društvu MFI “Agroinvest”
VFI u Podgorici, da je kredit koliko se sjeća u cjelosti izmiren, te da je
rate za kredit uplaćivao njen suprug S.M.. Tvrdi da je okrivljenog prvi put
vidjela na glavnom pretresu, a njegovo ime i prezime joj ništa ne znači.  
Svjedok S.M. u iskazu datom na glavnom pretresu u bitnom je naveo da poznaje
okrivljenog Š.V. i da je preko njega predao dokumentaciju za kredit, čiji je
nosilac bila njegova supruga. Kredit je bio odobren od “Agroinvesta” i njegova
supruga je podigla iznos od 2.000 eura. Tvrdi da je mjesečne rate za kredit u
iznosima od 105,00 eura davao na ruke okrivljenom Š.V., a nakon plaćanja svake
rate okrivljeni se potpisivao u korisničkom kartonu. Jednom prilikom ga je
pozvao I.K. iz MFI "Agroinvest" VFI DOO i kazao mu je da uredno ne izmiruje
rate. Pošao je u “Agroinvest” i I.K.u je pokazao korisnički karton sa
potpisima okrivljenog. Tada mu je I.K. rekao da nedostaje jedna ili dvije
rate, da rate za kredit vise ne plaća okrivljenom, već da rate predaje u
blagajnu “Agroinvesta”.  
Svjedok V.V. u iskazu datom u istražnom postupku i na glavnom pretresu u
bitnom je naveo da je tokom 2008.godine bio kreditno zadužen kod
“Agroinvesta”, da je mjesečna rata iznosila 155,00 eura, te da je mjesečne
rate uredno izmirivao tako što ih je predavao okrivljenom Š.V. koji se
prilikom predaje svake rate potpisivao u korisničkom kartonu. Tvrdi da ga je u
novembru 2008.godine pozvao službenik iz “Agroinvesta” i saopštio mu da kasni
u otplati kredita, što je negirao. Kasnije se ispostavilo da iznose koje je
predao okrivljenom, okrivljeni nije uplatio banci.  
Svjedok L.D. u iskazu datom u istražnom postupku i na glavnom pretresu u
bitnom je naveo da je u Mjesnoj zajednici Počijevka okrivljeni Š.V. vise
godina obavljao poslove zastupnika “Agroinvest” banke. Tvrdi da se cijelo selo
okrivljenom obraćalo za odobravanje povoljnih kredita i kako se razvio
međusobni odnos povjerenja između klijenata, banke i okrivljenog, to su mnogi
ljudi iz sela, da bi izašli u susret okrivljenom, preuzimali obavezu da budu
kreditni dužnici i taj novac od kredita okrivljeni je podijelio ljudima kojima
je novac bio potreban, a koji nijesu mogli da budu nosioci kredita. Tako je na
molbu okrivljenog,  za sina okrivljenog, pristao da bude nosilac kredita.
Istakao je da mu je okrivljeni kazao da će on obezbijediti žirante. Nakon što
ga je okrivljeni pozvao i kazao mu da je završio kredit, otišao je u banku,
potpisao je ugovor o zajmu i podigao je iznos od 5.600,00 eura. Novac je odmah
po podizanju predao okrivljenom. Okrivljeni je uredno otplaćivao kredit sve do
decembra 2008.godine kada su ga iz banke obavijestili da se kredit ne
otplaćuje. Tada je saznao i ko su bili žiranti za ovaj kredit. Sjeća se da ga
je oštećena J.R. zvala i da mu je kazala da joj nije jasno kako se ona
pojavljuje kao njegov žirant. Kazao je oštećenoj J.R.i da se obrati za
objašnjenje okrivljenom. Pojasnio je da je ugovor o zajmu potpisao u
prostorijama “Agroinvesta”, da nije obraćao pažnju koji je iznos zajma i ko su
žiranti, te da je njegov potpis na ugovoru o zajmu od 05.12.2006.godine. Na
glavnom pretresu je dodao da je u toku druge polovine 2010.godine kod njega
kući došao jedan čovjek, kojem se nije mogao sjetiti imena i prezimena, koji
mu je kazao da je novac od kredita koji je on podigao i predao okrivljenom,
okrivljeni dao njemu radi kupovine vozila, te da je poslije dvije ipo godine
prestao da plaća kredit po dogovoru sa okrivljenim i jednim predstavnikom
“Agroinvesta” koji se preziva L. ili K., a koji su mu kazali i da ubuduće
mjesečne obaveze uplaćuje na ime osobe koja se preziva J.. Taj čovjek je nakon
određenog vremena ponovo došao kod njega kući i tada je njegovoj supruzi kazao
da će ponovo da počne da uplaćuje rate za kredit koji glasi na njegovo ime.  
Svjedok B.M. u iskazu datom u istražnom postupku u bitnom je naveo da je u
toku 2008.godine, od “Agroinvest” banke, preko agenta banke okrivljenog Š.V.,
podigao kredit u iznosu od 500 eura. Tvrdi da je uredno izmiravao rate svakog
četvrtog dana u mjesecu. Istakao je da dvije rate, po 45,00 eura, koje je
uplatio i za koje mu se okrivljeni potpisao da ih je dao, okrivljeni nije
uplatio “Agroinvestu”.  
Svjedok Ž.B. u iskazu datom u istražnom postupku u bitnom je naveo da je u
toku 2007.godine podigao kredit u “Agroinvestu”, a preko njihovog agenta
okrivljenog Š.V.. Redovno je okrivljenom izmirivao kredit odnosno svaku ratu
što je ovaj potvrđivao potpisom na korisničkom kartonu. Saznao je da
okrivljeni nije uplatio zadnju ratu u iznosu od oko 100,00 eura, a koju je
okrivljenom predao.  
Svjedok K.V. u iskazu datom u istražnom postupku u bitnom je navela da je od
“Agroinvest” banke dobila kredit u iznosu od oko 6.000,00 eura, preko njihovog
dilera okrivljenog Š.V., te da je redovno otpaćivala rate i to u početku u
iznosu od 170,00 eura, a kasnije u iznosu od 165,00 eura. Sjeća se da joj je
došla opomena iz banke da nije platila rate za 11 i 12 mjesec, a tvrdi da su
ove rate uredno plaćene okrivljenom što je on potvrdio potpisom na korisničkom
kartonu.  
Svjedok S.D. u iskazu datom u istražnom postupku u bitnom je naveo da je kod
“Agroinvest” banke, preko njihovog agenta okrivljenog Š.V., podigao kredit u
iznosu od 8.000,00 eura, s tim što je on uzeo 5.500,00 eura, dok je okrivljeni
uzeo 2.500,00 eura uz obavezu da taj dio otplaćuje. Iznos mjesečne rate bio je
146,00 eura. Tvrdi da je redovno izmirivao rate. Međutim, dobio je poziv iz
banke i saopšteno mu je da kasni sa otplatom. Kada je otišao u banku i
ispričao tamo da je uredno izmirivao rate, oni su mu kazali da ubuduće rate
uplaćuje kod njih i to puni iznos, jer ih ne interesuje sa kim je podijelio
kredit.  
Svjedok V.D. u iskazu datom na glavnom pretresu u bitnom je naveo da je u toku
2007.godine pitao okrivljenog Š.V., za kojeg zna da je bio zadužen u
“Agroinvestu” za prikupljanje dokumentacije za kredite, koji su uslovi za
podizanje kredita. Sjeća se da mu je okrivljeni kazao da je potrebno da
obezbijedi dva žiranta. Nakon što je obezbijedio dva žiranta i potpisao
mjenicu kreditnu dokumentaciju je predao u kancelariji “Agroinvesta” u
Podgorici. Potpisao je ugovor o zajmu, a zatim je u CKB podigao novac u iznosu
od oko 2.000,00 eura. Podignuti kredit je uredno vraćao tako što je rate davao
okrivljenom Š.V.u, a okrivljeni mu se potpisivao na korisničkom kartonu, što
je bio dokaz da je plaćena rata. Kada je čuo da je počela afera oko kredita,
otišao je u  “Agroinvest” da provjeri šta je sa njegovim kreditom. Zaposleni u
“Agroinvestu” su mu kazali da je dužan jednu ratu u iznosu od 105,00 eura.
Tvrdi da je tu ratu predao okrivljenom.  
Svjedok P.G. u iskazu datom u istražnom postupku u bitnom je navela da je
2008.godine dobila kredit u iznosu od 3.000,00 eura od “Agroinvesta” i
mjesečna rata za vraćanje kredita iznosila je 160,00 eura. Tvrdi da je rate
redovno uplaćivala okrivljenom Š.V.. U novembru 2008.godine dobila je
obavještenje od “Agroinvesta” da kasni sa otplatom rate. Istakla je da je tu
ratu uredno izmirila, a kasnije je saznala da je okrivljeni nije uplatio
banci.  
Svjedok K.I. u iskazu datom u istražnom postupku i na glavnom pretresu u
bitnom je naveo da je od 01.januara 2007.godine pa do oktobra 2008.godine,
dolazio u Danilovgrad svakog petog dana u mjesecu da bi od okrivljenog Š.V.
koji je bio angažovan na prikupljanju novčanih sredstava- mjesečnih rata od
kreditnih dužnika preuzeo mjesečni iznos novca.  Tvrdi da je imao spisak
dužnika i da je tačno znao koliki mjesečni iznos novca treba da mu preda
okrivljeni. U početku mu je okrivljeni davao tačne iznose pa jedan drugome
nijesu davali nikakve potpise. Sjeća se da je okrivljenom nudio da mu napiše
priznanicu, a okrivljeni je govorio da se dovoljno poznaju i da mu vjeruje.
Kada je trebao da prikupi novčana sredstva za oktobar 2008.godine, okrivljeni
mu nije predao cjelokupni iznos sredstava tj. oko 26.000,00 eura, već samo
7.500,00 eura. Nudio je okrivljenom priznanicu ali nije htio da je uzme. Taj
novac je odnio u banku i tamo se razdužio. Pitao je okrivljenog zašto mu
nedostaje novac, a ovaj mu je odgovorio da neki ljudi nijesu uplatili rate i
da će sredstva biti uplaćena za 2-3 dana. Prilikom sravnjavanja stanja dužnika
okrivljeni mu je kazao da zaokruži na prvoj i drugoj strani sve dužnike da su
platili rate do iznosa od 7.500,00 eura. Nakon 2-3 dana okrivljeni je donio
1.000 eura i sa istim redosljedom su nastavljali da stavljaju da su dužnici
izmirili svoje obaveze. Ponovo je zvao okrivljenog da donese rate koje nijesu
uplaćene, a on je stalno izmišljao neke razloge. Tada je kazao da je istina da
su svi ljudi platili rate ali da on nema novaca da to pokrije. U novembru
2008.godine donio je 3.900,00 eura. Pojasnio je i da ukoliko neki dužnik prije
vremena otplati kredit da je okrivljeni Š.V. bio dužan da primljeni iznos
novca uplati “Agroinvestu”, što znači da nije mogao koristiti ova sredstva i
plasirati ih zainteresovanim licima. Istakao je da je u oktobru 2008.godine
obavijestio direktora da nedostaje određeni iznos novca, a koji se odnosi na
naplatu kredita za koje je bio zadužen okrivljeni.  
Svjedok Đ.M. u iskazu datom u istražnom postupku i na glavnom pretresu u
bitnom je naveo da je tokom 2006.godine podigao kredit kod “Agroinvest” banke
i za taj kredit žirant mu je bila J.R.. Iznos kredita je bio 7.000,00 eura i
okrivljeni Š.V. mu je kazao da nađe samo jednog žiranta, a da će on naći
drugog žiranta. Po dogovoru sa okrivljenim on je trebao da uzme 2.000,00 eura,
a okrivljeni 5.000,00 eura i da okrivljeni vraće svoj dio kredita. Svu
potrebnu dokumentaciju za kredit, pa i izjavu žiranta J.R. i njenu
administrativnu zabranu je dao lično okrivljenom . Tvrdi da je redovno vraćao
svoj dio kredita. Nije mogao da objasni kako je došlo do toga da se
administrativna zabrana koju je dobio od svog žiranta J.R. nađe u
dokumentaciji za drugog nosioca kredita.  
Svjedok M.V. u iskazu datom na glavnom pretresu u bitnom je navela da poznaje
okrivljenog Š.V. i da je bila žirant R.N. za jedan kredit koji je ona podigla
kod “Agroinvest” banke. Mjesečne rate koje su se odnosile na ovaj kredit je u
ime R.N. plaćala okrivljenom. Što se tiče rata za oktobar, novembar i decembar
2008.godine i januar 2009.godine ove rate je lično predala okrivljenom Š.V.u i
to u radnji brze hrane koju je držao njegov sin. U tim prilikama okrivljeni se
nije potpisao na korisničkom kartonu koji je glasio na ime R.N., a iz razloga
što je korisnički karton bio kod R.N.. Naknadno je zajedno sa R.N.om išla kod
okrivljenog da potpiše korisnički karton. Tada je okrivljeni potpisao dio
korisničkog kartona ali je odbio da potpiše korisnički karton za četiri
mjeseca.  
Svjedok L.V. u iskazu je u bitnom naveo da je od 2007.godine do 2010.godine
bio šef kancelarije u MFI "Agroinvest" VFI DOO u Podgorici. Njegov opis posla
između ostalog obuhvatao je učešće u kreditnim odborima. Tvrdi da poznaje
okrivljenog Š.V. i da je okrivljeni po osnovu ugovora o posredovanju bio
angažovan od strane MFI "Agroinvest" VFI DOO. Obaveza okrivljenog bila je da
na terenu zainteresovanim licima preda bjanko obrasce, izjave žiranata i
administrativne zabrane, a shodno ugovoru o posredovanju. Dešavalo se da
okrivljeni od zainteresovanih lica prikupi dokumentaciju i preda je nadležnom
službeniku  “Agroinvesta”. Istakao je da je do 2006.godine radio kao kreditni
službenik i između ostalog bio je zadužen za primanje kreditne dokumentacije.
Nakon toga je postao šef kancelarije i kao šef kancelarije bio je ovlašćen na
zaključivanje ugovora o zajmu. Nikada se nije desilo da on kao šef kancelarije
zaključi ugovor o zajmu, a da prije toga nijesu obezbijeđena sredstva
obezbjeđenja. Sjeća se da je za kredite preko 7.000 eura bila obavezna
mjenica. Poznato mu je da je okrivljeni nakon razduženja kod kreditnog
službenika vršio i sravnjenje u pogledu ličnosti i iznosa. Istakao je da je
njegov potpis na ugovoru o zajmu.  
Iz uvida u izjavu žiranta J.R. od 14.11.2006.godine utvrđuje se da se radi o
bjanko izjavi J.R., bez datuma, u kojoj nije navedeno ko je glavni dužnik niti
koliki je iznos za koji se jemči.  
Iz uvida u administrativnu zabranu za J.R. od 14.11.2006.godine utvrđuje se da
se radi o administrativnoj zabrani izdatoj od strane J.R. u korist
“Agroinvesta”.  
Iz uvida u ugovor o zajmu od 05.12.2006.godine, zaključenog izmedju MFI
"Agroinvest" VFI DOO Podgorica i D.L. utvrđuje se da se po ovom ugovoru
zajmodavac-MFI "Agroinvest" VFI DOO Podgorica obavezuje da preda zajmoprimcu
L.D.u iznos od 8.000,00 eura, a zajmoprimac se obavezuje da zajam vrati tokom
perioda od 60 mjeseci, sa grejs periodom od 6 mjeseci, uz fiksnu kamatu od 0,9
% mjesečno. Zajmoprimac će plaćanje zajma vršiti prema planu otplate i to
lično službeniku “Agroinvesta”. Između ostalog zajmoprimac se obavezuje da
prije potpisivanja ugovora preda zajmodavcu instrumente obezbjeđenja naplate
zajma i to mjenicu ovjerenu od strane žiranata: R.J., D.S. i M.M. i jemstvo za
ispunjenje svojih obaveza od jemca.  
Iz uvida u ugovor o poslovnom zastupanju od 17.08.2006.godine, zaključenog
izmedju MFI "Agroinvest" VFI DOO Podgorica i okrivljenog Š.V. utvrđuje se da
je okrivljeni kao zastupnik, u ime i za račun vlastodavca-MFI "Agroinvest" VFI
DOO Podgorica, ovlašćen da istog zastupa u postupcima pregovaranja sa
potencijalnim klijentima u cilju obavljanja registrovane djelatnosti u kojima
se vlastodavac pojavljuje kao stranka, u cilju ostvarivanja i zaštite njegovih
prava i interesa, i to od 31.07.2006.godine. Zastupnik se obavezuje da u ime i
za račun vlastodavca pregovara i informiše potencijalne klijente o načinu,
kriterijumima i uslovima uzimanja namjenskih kredita kod vlastodavca. Prilikom
vršenja zastupničkih poslova zastupnik je dužan posebno voditi računa o
ograničenjima u pogledu poslova koje može preduzimati, a koji se naročito
odnose na: identifikaciju potencijalnih klijenata i njihovo upućivanje na
vlastodavca, da u postupku koji prethodi odobravanju kredita, zajedno sa
zaposlenima (kreditnim službenikom) vlastodavca vrši obilazak potencijalnih
klijenata i da u slučaju odobravanja kredita klijentu, pod određenim uslovima,
u ime i za račun vlastodavca prikuplja mjesečne rate i predaje iste kreditnom
službeniku vlastodavca određenog dana u mjesecu.  
Iz uvida u otkaz ugovora o poslovnom zastupanju od 11.11.2008.godine utvrđuje
se da je dana 11.11.2008.godine okrivljenom od strane MFI "Agroinvest" VFI DOO
Podgorica otkazan ugovor o poslovnom zastupanju, da okrivljeni u ime  MFI
"Agroinvest" VFI DOO Podgorica ne može vršiti vise nikakve radnje, a da će se
svako zastupanje poslije otkaza smatrati kao zloupotreba i lažno
predstavljanje  
Iz nalaza i mišljenja vještaka ekonomsko-finansijske struke M.M. Ki.br.17/09
od 21.07.2009.godine, dopune nalaza i mišljenja ovog vještaka Ki.br.17/09 od
15.12.2009.godine, nalaza i mišljenja ovog vještaka Ki.br.6/09 od
21.07.2009.godine, nalaza i mišljenja ovog vještaka K.br.8/10 od
27.09.2011.godine, pojašnjenja ovog vještaka sa glavnog pretresa od
12.07.2011.godine i saslušanja ovog vještaka sa glavnog pretresa utvrđuje se
da se vještak izjašnjavao na osnovu upoređivanja stanja na korisničkim
kartonima ovjerenim od strane okrivljenog i iznosa novca evidentiranog na
kartici svakog korisnika u knjigovodstvu MFI "Agroinvest" VFI DOO Podgorica.
Tokom 2007.godine do 11.11.2008.godine iznos nedostajućih sredstava iznosi
3.270,00 eura i ovaj iznos predstavlja razliku između stanja na korisničkim
kartonima koji su ovjereni potpisima zastupnika i naplaćeni i stanja korisnika
kredita u knjigovodstvu MFI "Agroinvest" VFI DOO Podgorica. Pojedinačno do
11.11.2008.godine za R.V.u nedostaje  iznos od 230,00 eura, za J.Lj. iznos od
185,00 eura, za V.D. iznos od 105,00 eura, za P.G.u iznos od 160,00 eura, za
M.V.u iznos od 310,00 eura, za R.N.u iznos od 210,00 eura ( za oktobar i
novembar 2008.godine), za V.V. iznos od 310,00 eura, za Š.S.u iznos od 210,00
eura, za R.R. iznos od 420,00 eura, za D.M.u iznos od 85,00 eura, za J.N.u
iznos od 205,00 eura, za Ž.B. iznos od 105,00 eura, za B.M.u iznos od 90,00
eura, za K.V. iznos od 330,00 eura, za K.R. iznos od 110,00 eura i za S.D.
iznos od 205,00 eura. Od 11.11.2008.godine do 06.03.2009.godine iznos
nedostajućih sredstava iznosi 1.935,00 eura. Pojedinačno od 11.11.2008.godine
do 06.03.2009.godine nedostaje: za R.V.u iznos od 345,00 eura, za J.Lj. iznos
od 185,00 eura, za M.V.u iznos od 155,00 eura, za R.N.u iznos od 210,00 eura
(za decembar 2008.godine i januar 2009.godine), za Š.S.u iznos od 210,00 eura,
za R.R. iznos od 630,00 eura i za D.M.u iznos od 200,00 eura.  
Sud je cijenio nalaz i mišljenje ovog vještaka, pa je isti prihvatio kao
jasan, stručan i objektivan i dat prema pravilima struke i nauke.  
Iz izvoda iz kaznene evidencije Uprave policije PJ Podgorica
br.11-245/10-22390/2-3308 od 07.09.2010.godine, izdatog na ime okrivljenog
utvrđuje se da je okrivljeni osudjivan presudom Opštinskog suda u Danilovgradu
K.br.41/88 od 17.06.1988.godine zbog krivičnog djela ugrožavanje saobraćaja na
novčanu kaznu u iznosu od 50.000 dinara.  
Sud je cijenio iskaze svjedoka J.R., R.N., K.I.a, M.V. i Đ.M. pa je našao da
su se isti objektivno, logično i istinito izjasnili o činjenicama koje su im
poznate.  
Sud je cijenio iskaze svjedoka R.V., J.Lj., M.V., Š.S., R.R., D.M., K.R.,
S.M., V.V., B.M., Ž.B., K.V., S.D., V.D. i P.G. pa je našao da su bez uticaja
na drugačiju odluku u ovoj krivičnoj stvari.  
Sud nije prihvatio iskaz svjedoka L.D.a. Naime, ovaj svjedok je tvrdio da je
potpisao ugovor o zajmu, da je po tom osnovu podigao iznos od 5.600,00 eura,
da je u decembru 2008.godine kada su ga iz banke obavijestili da se kredit ne
otplaćuje, saznao i ko su bili žiranti za ovaj kredit, što je u suprotnosti sa
ugovorom o zajmu od 05.12.2006.godine iz kojeg je utvrđeno da je  iznos zajma
bio 8.000,00 eura, te da su u ugovoru kao žiranti navedeni J.R., S.D. i M.M. i
to boldiranim slovima. Nelogično je pri tom objašnjenje ovog svjedoka da
navodno prilikom potpisivanja ugovora o zajmu nije obraćao pažnju koji je
iznos zajma i ko su žiranti, a radi se o ugovoru o zajmu, koji ima jednu
stranicu, u kojem se kao glavni dužnik obavezuje da vrati veoma veliki novčani
iznos tj. iznos zajma od 8.000,00 eura sa ugovorenom kamatom.  
Na osnovu naprijed izložene činjenične građe, koja proizilazi iz sadržine
dokaza provedenih na glavnom pretresu, ovaj sud je nesumnjivo zaključio da je
okrivljeni Š.V. počinio krivična djela pronevjera iz čl.420 st.2 u vezi st.1
KZ i prevara iz čl.244 st.1 KZ, a na način, mjesto i vrijeme kako je to
predstavljeno u stavu I u tački 1 i 2 izreke presude.  
Naime, iz ugovora o poslovnom zastupanju od 17.08.2006.godine, zaključenog
izmedju MFI "Agroinvest" VFI DOO Podgorica i okrivljenog Š.V. i otkaza ugovora
o poslovnom zastupanju od 11.11.2008.godine utvrđuje se da je okrivljeni Š.V.
od 31.07.2006.godine do 11.11.2008.godine bio zastupnik MFI "Agroinvest" VFI
DOO Podgorica, na poslovima kreditnog agenta, koji je između ostalog u ime i
za račun MFI "Agroinvest" VFI DOO Podgorica prikupljao tj. vršio naplatu
dospjelih rata od kreditnih dužnika. Ni okrivljeni u citiranim odbranama nije
poricao da je u Danilovgradu vršio naplatu, te da prihvata da je naplatio od
kreditnih dužnika ono što je konstatovano u korisničkim kartonima izuzev onoga
što je konstatovano u korisničkom kartonu oštećene R.N. i to za decembar
2008.godine i januar i februar 2009.godine.  No, da je okrivljeni primio
uplate za kredit R.N. za decembar 2008.godine i januar 2009.godine sud je
utvrdio iz iskaza svjedoka M.V. i R.N. iz kojih iskaza proizilazi da je M.V.
platila te rate okrivljenom, zbog čega je bez značaja činjenica što se R.N.
sama potpisala na korisničkom kartonu imenom i prezimenom okrivljenog, a za
rate za decembar 2008.godine i januar 2009.godine. Što se tiče rate za februar
mjesec 2009.godine za R.N.u ista nije nedostajala.  
Naplaćeni novac tokom 2007.godine i 2008.godine do 11.11.2008.godine, a koji
mu je bio povjeren u službi i na radu, u ukupnom iznosu od 3.270,00 eura je
zadržao za sebe pribavljajući na taj način protivpravnu imovinsku korist u tom
iznosu jer novac prikupljen od rata kreditnih dužnika i to od : R.V. u iznosu
od 230,00 eura, J.Lj. u iznosu od 185,00 eura, V.D. u iznosu od 105,00 eura,
P.G. u iznosu od 160,00 eura, M.V. u iznosu od 310,00 eura, R.N. u iznosu od
210,00 eura, V.V. u iznosu od 310,00 eura, Š.S. u iznosu od 210,00 eura, R.R.
u iznosu od 420,00 eura, D.M. u iznosu od 85,00 eura, J.N.u iznosu od 205,00
eura, Ž.B. u iznosu od 105,00 eura, B.M. u iznosu od 90,00 eura, K.V. u iznosu
od 330,00 eura, K.R. u iznosu od 110,00 eura i S.D. u iznosu od 205,00 eura je
zadržao za sebe i nije ga uplatio oštećenom MFI "Agroinvest" VFI DOO
Podgorica, a što se sve utvrđuje iz nalaza i mišljenja vještaka ekonomsko-
finansijske struke M.M. Ki.br.17/09 od 21.07.2009.godine, dopune nalaza i
mišljenja ovog vještaka Ki.br.17/09 od 15.12.2009.godine, nalaza i mišljenja
ovog vještaka Ki.br.6/09 od 21.07.2009.godine, nalaza i mišljenja ovog
vještaka K.br.8/10 od 27.09.2011.godine, pojašnjenja ovog vještaka sa glavnog
pretresa od 12.07.2011.godine i saslušanja ovog vještaka na glavnom pretresu.
I svjedok K.I. u iskazu navodi da mu je okrivljeni kazao da je istina da su
svi ljudi platili rate ali da on nema novaca da to pokrije.  
Krivično djelo pronevjera iz čl.420 st.2 u vezi st.1 KZ čini onaj ko u namjeri
da sebi ili drugom pribavi protivpravnu imovinsku korist prisvoji novac,
hartije od vrijednosti ili druge pokretne stvari koje su mu povjerene u službi
ili na radu u državnom organu, privrednom društvu, ustanovi ili drugom
subjektu ili radnji, a pod uslovom da je pribavljena protivpravna imovinska
korist u iznosu koji prelazi 3.000,00 eura. U konkretnom slučaju okrivljeni je
u namjeri da sebi pribavi protivpravnu imovinsku korist prisvojio novac koji
mu je povjeren u službi i na radu kod oštećenog MFI "Agroinvest" VFI DOO
Podgorica i to u iznosu od 3.270,00 eura, u kom iznosu je i pribavio
protivpravnu imovinsku korist. Zbog toga su se u njegovim radnjama stekla sva
bitna obilježja bića krivičnog djela pronevjera iz čl.420 st.2 u vezi st.1 KZ.  
Sud je cijenio psihički odnos okrivljenog prema krivičnom djelu pronevjera iz
čl.420 st.2 u vezi st.1 KZ, pa je našao da je isto počinio sa direktnim
umišljajem obzirom da je bio svjestan da prisvaja novac koji mu je povjeren na
radu i u službi u utvrđenom iznosu pa je to i htio jer mu je namjera bila da u
tom iznosu sebi pribavi protivpravnu imovinsku korist.  
Nakon što je okrivljenom otkazan ugovor o poslovnom zastupanju dana
11.11.2008.godine, od kada mu je prestalo svojstvo zastupnika u MFI
"Agroinvest" VFI DOO Podgorica, a samim tim i pravo da naplaćuje rate
kreditnih dužnika, što se utvrđuje iz otkaza ugovora o poslovnom zastupanju od
11.11.2008.godine, okrivljeni je nastavio da naplaćuje rate od kreditnih
dužnika. U periodu od 11.11.2008.godine do 06.03.2009.godine okrivljeni je
prikrivajući činjenicu da vise nije ovlašćeno lice  MFI "Agroinvest" VFI DOO
Podgorica za naplaćivanje rata od kreditnih dužnika doveo u zabludu oštećene
R.V., J.Lj., M.V., R.N., Š.S., R.R. i D.M. i naveo ih da mu na štetu svoje
imovine isplate novac, a za dospjele kreditne rate, uzimajući od R.V. iznos od
345,00 eura, J.Lj. iznos od 185,00 eura, M.V. iznos od 155,00 eura, R.N. iznos
od 210,00 eura, Š.S. iznos od 210,00 eura, R.R. iznos od 630,00 eura i D.M.
iznos od 200,00 eura i pribavljajući na taj način protivpravnu imovinsku
korist u ukupnom iznosu od 1.935,00 eura, a što se sve utvrđuje iz nalaza i
mišljenja vještaka ekonomsko-finansijske struke M.M. Ki.br.17/09 od
21.07.2009.godine, dopune nalaza i mišljenja ovog vještaka Ki.br.17/09 od
15.12.2009.godine, nalaza i mišljenja ovog vještaka Ki.br.6/09 od
21.07.2009.godine, nalaza i mišljenja ovog vještaka K.br.8/10 od
27.09.2011.godine, pojašnjenja ovog vještaka sa glavnog pretresa od
12.07.2011.godine i saslušanja ovog vještaka na glavnom pretresu  
Krivično djelo prevara iz čl. 244 st. 1 KZ čini onaj ko u namjeri da sebi ili
drugom pribavi protivpravnu imovinsku korist dovede koga lažnim prikazivanjem
ili prikrivanjem činjenica u zabludu ili ga održava u zabludi i time ga navede
da ovaj na štetu svoje  ili tudje imovine  nešto učini ili ne učini. U
konkretnom slučaju okrivljeni je prikrivajući činjenicu da od
11.11.2008.godine više nije zastupnik MFI "Agroinvest" VFI DOO Podgorica
ovlašćen za naplaćivanje rata kreditnih dužnika doveo u zabludu oštećene R.V.,
J.Lj., M.V., R.N., Š.S., R.R. i D.M. i naveo ih da mu na štetu svoje imovine
isplate novac i to u utvrđenim iznosima, a sve u namjeri pribavljanja sebi
protivpravne imovinske koristi. Zbog toga su se u njegovim radnjama stekla i
sva bitna obilježja bića krivičnog djela prevara iz čl.244 st.1 KZ.  
Sud nalazi da je okrivljeni postupajući na naprijed opisani način krivično
djelo prevara iz čl.244 st.1 KZ učinio sa direktnim umišljajem jer je bio
svjestan svog djela i htio je njegovo izvršenje, uz namjeru pribavljanja
protivpravne imovinske koristi, koju je i pribavio u utvrđenom iznosu.  
Sud nije prihvatio odbranu okrivljenog u dijelu da je nedostajuća sredstva
predao na ruke službeniku MFI "Agroinvest" VFI DOO Podgorica I.K., obzirom da
je ovakva odbrana potpuno obezvrijeđena iskazom svjedoka K.I. koji je kazao da
je sav novac koji je uzeo od okrivljenog predao u banku. Zbog toga je ovakva
odbrana okrivljenog neistinita i sračunato je data u cilju izbjegavanja
krivične odgovornosti. Takodje, sud nije prihvatio ni odbranu okrivljenog u
dijelu da je navodno oštećenom Lj.J. kazao da više nije ovlašćen da naplaćuje
rate za kredit, obzirom da iz iskaza oštećenog Lj.J. proizilazi da tako nešto
okrivljeni njemu nikad nije rekao.  
Sud je, nakon što je zastupnik optužbe odustao od saslušanja svjedoka J.N.e,
odlučio da se ovaj svjedok ne saslušava, jer je činjenično stanje bilo u
dovoljnoj mjeri utvrdjeno. Obzirom da je činjenično stanje u ovoj krivičnoj
stvari bilo u dovoljnoj mjeri utvrdjeno, sud je odbio predlog okrivljenog da
se u dokaznom postupku od privrednog društva MFI "Agroinvest" VFI DOO
Podgorica pribavlja spisak zajmoprimaca, te izvještaj o tome na koji je način
vršeno sravnjenje sa spiska u pogledu novca koji je predat kreditnom
službeniku.  
Ne povrjeđujući objektivni identitet optužnice sud je djelimično precizirao
činjenični opis krivičnih djela pronevjera iz čl.420 st.2 u vezi st.1 KZ i
prevara iz čl.244 st.1 KZ na način što je kod krivičnog djela pronevjera iz
čl.420 st.2 u vezi st.1 KZ umjesto riječi “DOO Agroinvest Fondacija iz
Podgorice” i “DOO Agroinvest iz Podgorice” stavio riječi “MFI Agroinvest VFI
DOO iz Podgorice” i kod krivičnog djela prevara iz čl.244 st.1 KZ umjesto
riječi “DOO Agroinvest” stavio riječi “MFI Agroinvest VFI DOO iz Podgorice”,
obzirom da je takvo preciziranje proizašlo iz dokaza provedenih na glavnom
pretresu.  
Sud je prilikom odlučivanja o vrsti i visini krivične sankcije za okrivljenog
imao u vidu sve okolnosti na strani okrivljenog, koje su od značaja za njen
izbor i visinu u smislu čl.42 KZ, pa je od olakšavajućih okolnosti našao da je
oženjen-otac dvoje djece i da se oštećeni J.Lj. i M.V. nijesu pridružili
krivičnom gonjenju, a od otežavajućih okolnosti da je osudjivan presudom
Opštinskog suda u Danilovgradu K.br.41/88 od 17.06.1988.godine zbog krivičnog
djela ugrožavanje saobraćaja na novčanu kaznu u iznosu od 50.000 dinara, a što
je utvrdjeno iz citiranog izvoda iz kaznene evidencije, s tim što je sud imao
u vidu i protek vremena od ove osude, pa je sud okrivljenom u smislu čl.48
st.1 KZ prethodno utvrdio kazne za izvršena krivična djela, za krivično djelo
pronevjera iz čl.420 st.2 u vezi st.1 KZ utvrdio mu je kaznu zatvora u
trajanju od 1 (jedne) godine, a za krivično djelo prevara iz čl.244 st.1 KZ,
kaznu zatvora u trajanju od 3 (tri) mjeseca, pa je okrivljenom, primjenom
čl.48 st.2 tač.2 KZ izrekao jedinstvenu kaznu zatvora u trajanju od 1 (jedne)
godine i 1 (jedan) mjesec. Sud nalazi da će se jedinstvenom kaznom zatvora u
trajanju od 1 (jedne) godine i 1 (jedan) mjesec u potpunosti ostvariti svrha
kažnjavanja iz čl.32 KZ, i na taj način u dovoljnoj mjeri uticati na
okrivljenog da više ne vrši ista ili slična krivična djela, a u okviru opšte
svrhe propisivanja i izricanja krivičnih sankcija iz čl.4 st.2 KZ.  
Na osnovu čl.51 KZ okrivljenom se u izrečenu jedinstvenu kaznu zatvora u
trajanju od 1 (jedne) godine i 1 (jedan) mjesec ima uračunati vrijeme
provedeno na zadržavanju kod Uprave policije Ispostava Danilovgrad od
10.02.2009.godine do 12.02.2009.godine.  
Osnovom čl.239 st.2 ZKP-a, okrivljeni je obavezan, kod krivičnog djela
pronevjera iz čl.420 st.2 u vezi st.1 KZ, da oštećenom MFI "Agroinvest" VFI
DOO iz Podgorice na ime imovinsko pravnog zahtjeva - naknade štete, plati
iznos od 3.270,00 eura, u roku od 15 dana po pravosnažnosti presude, dok je u
dijelu mimo dosudjenog, ovaj oštećeni upućen na parnični postupak.  
Na osnovu čl.239 st.2 ZKP-a, obavezan je okrivljeni da oštećenoj R.N. na ime
imovinsko pravnog zahtjeva - naknade štete, plati iznos od 210,00 eura,
obzirom da je kod krivičnog djela prevara iz čl.244 st.1 KZ nesporno utvrđeno
da je od ove oštećene pribavio toliku protivpravnu imovinsku korist, a u roku
od 15 dana po pravosnažnosti presude.  
O troškovima krivičnog postupka odlučeno je na osnovu čl.226 i 229 ZKP-a, pa
kako je okrivljeni u ovom dijelu oglašen krivim, obavezan je da na ime
troškova krivičnog postupka uplati ovom sudu iznos od 742,00 eura, koji
troškovi se odnose na nagrade odmjerene vještaku ekonomsko-finansijske struke
M.M. u iznosu od 517,00 eura i nagradu odmjerenu braniocu po službenoj
dužnosti okrivljenog u pretkrivičnom postupku adv.V.R. u iznosu od 225,00
eura, kao i iznos od 30,00 eura na ime sudskog paušala, koji paušal je određen
shodno složenosti i trajanju postupka uz ocjenu imovinskih prilika
okrivljenog, a sve prednje u roku od 15 dana po pravosnažnosti presude.  
II Nasuprot prednjem sud je našao da nema dokaza da je okrivljeni počinio
krivično djelo prevara iz čl.244 st.3 u vezi st.1 KZ, a na način, mjesto i
vrijeme kako je to predstavljeno u stavu II izreke presude zbog čega je
okrivljenog osnovom čl.373 tač.2 ZKP-a oslobodio od optužbe.  
Naime, u konkretnom slučaju nema dokaza da je okrivljeni u namjeri da drugom
pribavi protivpravnu imovinsku korist, preko 3.000,00 eura, lažnim
prikazivanjem činjenica doveo u zabludu ovlašćenog predstavnika DOO
“Agroinvest” banke iz Podgorice da na štetu imovine oštećene J.R., sa L.D.
zaključi ugovor o zajmu, na način što je prilikom predaje prikupljene kreditne
dokumentacije radi zaključenja ugovora o kreditu predao izjavu za žiranta i
administrativnu zabranu na ime oštećene J.R. lažno predstavljajući da se
oštećena javlja kao žirant po kreditu korisnika L.D., na osnovu čega je L.D.
odobren kredit od 7.000,00 eura, u kom iznosu je L.D. pribavio protivpravnu
imovinsku korist.  
Ovo stoga što nema dokaza da je okrivljeni bjanko izjavu za žiranta i
administrativnu zabranu na ime oštećene J.R. predao “Agroinvestu” uz zahtjev
za kredit L.D., a uz to iz ugovora o poslovnom zastupanju od
17.08.2006.godine, zaključenog izmedju MFI "Agroinvest" VFI DOO Podgorica i
okrivljenog Š.V. proizilazi da okrivljeni kao zastupnik vlastodavca - MFI
"Agroinvest" VFI DOO Podgorica, nije bio ovlašćen da prikuplja kreditnu
dokumentaciju niti da istu predaje, već jedino da vrši identifikaciju
potencijalnih klijenata i njihovo upućivanje na vlastodavca, da u postupku
koji prethodi odobravanju kredita, zajedno sa zaposlenima (kreditnim
službenikom) vlastodavca vrši obilazak potencijalnih klijenata i da u slučaju
odobravanja kredita klijentu, pod određenim uslovima, u ime i za račun
vlastodavca prikuplja mjesečne rate i predaje iste kreditnom službeniku
vlastodavca određenog dana u mjesecu, pa samim tim nije bilo dokaza ni da je
okrivljeni doveo u zabludu ovlašćenog predstavnika banke da zaključi predmetni
ugovor o zajmu. Okrivljeni je kao zastupnik eventualno mogao dovesti u zabludu
vlastodavca, tj. MFI "Agroinvest" VFI DOO Podgorica lažnim prikazivanjem
činjenica jedino u pogledu povjerenih mu poslova.  
Prilikom izvodjenja prednjih zaključaka sud je imao u vidu i odredbu čl.3 st.3
ZKP-a, a u kojoj je propisano da ako i nakon pribavljanja svih raspoloživih
dokaza i njihovog izvođenja u krivičnom postupku, ostane samo sumnja u odnosu
na postojanje nekog bitnog obilježja krivičnog djela ili u pogledu činjenica
od kojih zavisi primjena neke odredbe Krivičnog ili ovog zakonika, sud će
donijeti odluku koja je povoljnija za okrivljenog.  
Zbog toga što nije bilo dokaza da je okrivljeni počinio krivično djelo prevara
iz čl.244 st.3 u vezi st.1 KZ sud je okrivljenog osnovom čl.373 tač.2 ZKP-a
oslobodio od optužbe.  
Kako je okrivljeni oslobođen od optužbe, sud je na osnovu čl.230 st.1 ZKP-a
odlučio da troškovi krivičnog postupka u ovom dijelu padaju na teret
budžetskih sredstava suda.  
Na osnovu čl.239 st.3 ZKP oštećena J.R. je radi ostvarivanja imovinsko-pravnog
zahtjeva upućena na parnični postupak.  
Osnovom čl. 374 ZKP-a, odlučeno je kao u stavu I izreke presude, dok je na
osnovu čl.373 tač.2 ZKP-a, odučeno kao u stavu II izreke presude.  
ZAPISNIČAR,
SUDIJA,
Ana Ivanović, s.r
Vladimir Novović, s.r  
PRAVNA POUKA: Protiv ove presude može se izjaviti žalba Višem sudu u
Podgorici, u roku od 15 dana od dana prijema pismenog otpravka, a preko ovog
suda.  
DN-a:
        -ODT Podgorica
        -okrivljenom Š.V.
        -oštećenoj J.R.i
        -ostalim oštećenim po pravosnažnosti  